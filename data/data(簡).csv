name,author,content,tag
将进酒·君不见黄河之水天上来,李白,君不见黄河之水天上来，奔流到海不复回。君不见高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我侧耳听。钟鼓馔玉不足贵，但愿长醉不复醒。古来圣贤皆寂寞，惟有饮者留其名。陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。,哲理诗，唐诗三百首
静夜思,李白,床前明月光，疑是地上霜。举头望明月，低头思故乡。,描写月亮，思乡诗，唐诗三百首，小学
蜀道难,李白,"噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！",唐诗三百首
梦游天姥吟留别,李白,海客谈瀛洲，烟涛微茫信难求。越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。我欲因之梦吴越，一夜飞度镜湖月。湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还，且放白鹿青崖间，须行即骑访名山。安能摧眉折腰事权贵，使我不得开心颜。,唐诗三百首，高中
望庐山瀑布,李白,日照香炉生紫烟，遥看瀑布挂前川。飞流直下三千尺，疑是银河落九天。,山水诗，小学
赠汪伦,李白,李白乘舟将欲行，忽闻岸上踏歌声。桃花潭水深千尺，不及汪伦送我情。,送别诗，友情诗，小学
行路难·有耳莫洗颍川水,李白,有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？,唐诗三百首，人生
早发白帝城,李白,朝辞白帝彩云间，千里江陵一日还。两岸猿声啼不住，轻舟已过万重山。,唐诗三百首
独坐敬亭山,李白,众鸟高飞尽，孤云独去闲。相看两不厌，只有敬亭山。,小学，孤独
独坐敬亭山,李白,合沓牵数峰，奔地镇平楚。中间最高顶，髣髴接天语。,
望天门山,李白,天门中断楚江开，碧水东流至此回。两岸青山相对出，孤帆一片日边来。,山水诗，小学
侠客行,李白,赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，煊赫大梁城。纵死侠骨香，不惭世上英。谁能书閤下，白首太玄经。,
菩萨蛮·举头忽见衡阳雁,李白,举头忽见衡阳雁。千声万字情何限。叵而薄情夫。一行书也无。泣归香阁恨。和泪掩红粉。待雁却回时。也无书寄伊。,思念诗
菩萨蛮·平林漠漠烟如织,李白,平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。,描写秋天，豪放诗
行路难其一,李白,金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难，行路难，多歧路，今安在。长风破浪会有时，直挂云帆济沧海。,励志诗，友情诗，哲理诗，唐诗三百首，初中，怀才不遇
送友人,李白,青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。,送别诗，友情诗，唐诗三百首，初中
峨眉山月歌,李白,峨眉山月半轮秋，影入平羌江水流。夜发清溪向三峡，思君不见下渝州。,描写秋天，初中
渡荆门送别,李白,渡远荆门外，来从楚国游。山随平野尽，江入大荒流。月下飞天境，云生结海楼。仍怜故乡水，万里送行舟。,送别诗，思乡诗，唐诗三百首，初中
关山月,李白,明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。高楼当此夜，叹息未应闲。,思乡诗，唐诗三百首
送孟浩然之广陵,李白,故人西辞黄鹤楼，烟花三月下扬州。孤帆远影碧空尽，唯见长江天际流。,送别诗，友情诗，唐诗三百首，小学
闻王昌龄左迁龙标，遥有此寄,李白,杨花落尽子规啼，闻道龙标过五溪。我寄愁心与明月，随君直到夜郎西。,友情诗，思乡诗，初中
古朗月行,李白,小时不识月，呼作白玉盘。又疑瑶台镜，飞在青云端。仙人垂两足，桂树作团团。白兔捣药成，问言与谁餐。蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何，凄怆摧心肝。,描写月亮
登金陵凤凰台,李白,凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。总为浮云能蔽日，长安不见使人愁。,唐诗三百首，高中，怀古诗，咏史诗
清平乐·禁庭春昼,李白,禁庭春昼，莺羽披新绣。百草巧求花下斗，只赌珠玑满斗。日晚却理残妆，御前闲舞霓裳。谁道腰肢窈窕，折旋笑得君王。,
清平乐·禁闱清夜,李白,禁闱清夜，月探金窗罅。玉帐鸳鸯喷兰麝，时落银灯香□。女伴莫话孤眠，六宫罗绮三千。一笑皆生百媚，宸衷教在谁边？,
春夜洛城闻笛,李白,谁家玉笛暗飞声，散入春风满洛城。此夜曲中闻折柳，何人不起故园情。,思乡诗，初中
忆秦娥·箫声咽,李白,箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙。,思念诗，豪放诗
宣州谢朓楼饯别校书叔云,李白,弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天揽明月。抽刀断水水更流，举杯销愁愁更愁。人生在世不称意，明朝散发弄扁舟。,唐诗三百首，初中
短歌行,李白,白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。,惜时，人生
春思,李白,燕草如碧丝，秦桑低绿枝。当君怀归日，是妾断肠时。春风不相识，何事入罗帏。,描写春天，思念诗，唐诗三百首
夜宿山寺,李白,危楼高百尺，手可摘星辰。不敢高声语，恐惊天上人。,
行路难其二,李白,大道如青天，我独不得出。羞逐长安社中儿，赤鸡白狗赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！分类标签:唐诗三百首【注释】：　　“大道如青天，我独不得出。”这个开头与第一首不同。第一首用赋的手法，从筵席上的美酒佳肴写起，起得比较平。这一首，一开头就陡起壁立，让久久郁积在内心里的感受，一下子喷发出来。亦赋亦比，使读者感到它的思想感情内容十分深广。后来孟郊写了“出门如有碍，谁谓天地宽”的诗句，可能受了此诗的启发，但气局比李白差多了。能够和它相比的，还是李白自己的诗：“蜀道之难，难于上青天”这类诗句，大概只有李白那种胸襟才能写得出。不过，《蜀道难》用徒步上青天来比喻蜀道的艰难，使人直接想到那一带山川的艰险，却并不感到文意上有过多的埋伏。而这一首，用青天来形容大道的宽阔，照说这样的大道是易于行路的，但紧接着却是“我独不得出”，就让人感到这里面有许多潜台词。这样，这个警句的开头就引起了人们对下文的注意。　　“羞逐”以下六句，是两句一组。“羞逐”两句是写自己的不愿意。唐代上层社会喜欢拿斗鸡进行游戏或赌博。唐玄宗曾在宫内造鸡坊，斗鸡的小儿因而得宠。当时有“生儿不用识文字，斗鸡走狗胜读书”的民谣。如果要去学斗鸡，是可以交接一些纨袴子弟，在仕途上打开一点后门的。但李白对此嗤之以鼻。所以声明自己羞于去追随长安里社中的小儿。这两句和他在《答王十二寒夜独酌有怀》中所说的“君不能狸膏金距学斗鸡，坐令鼻息干虹霓”是一个意思。都是说他不屑与“长安社中儿”为伍。那末，去和那些达官贵人交往呢？“曳裾王门不称情，弹剑作歌奏苦声。”“曳裾王门”，即拉起衣服前襟，出入权贵之门。“弹剑作歌”，用的是冯谖的典故。冯谖在孟尝君门下作客，觉得孟尝君对自己不够礼遇，开始时经常弹剑而歌，表示要回去。李白是希望“平交王侯”的，而现在在长安，权贵们并不把他当一回事，因而使他象冯谖一样感到不能忍受。这两句是写他的不称意。“淮阴市井笑韩信，汉朝公卿忌贾生。”韩信未得志时，在淮阴曾受到一些市井无赖们的嘲笑和侮辱。贾谊年轻有才，汉文帝本打算重用，但由于受到大臣灌婴、冯敬等的忌妒、反对，后来竟遭贬逐。李白借用了韩信、贾谊的典故，写出在长安时一般社会上的人对他嘲笑、轻视，而当权者则加以忌妒和打击。这两句是写他的不得志。　　“君不见”以下六句，深情歌唱当初燕国君臣互相尊重和信任，流露他对建功立业的渴望，表现了他对理想的君臣关系的追求。战国时燕昭王为了使国家富强，尊郭隗为师，于易水边筑台置黄金其上，以招揽贤士。于是乐毅、邹衍、剧辛纷纷来归，为燕所用。燕昭王对于他们不仅言听计从，而且屈己下士，折节相待。当邹衍到燕时，昭王“拥篲先驱”，亲自扫除道路迎接，恐怕灰尘飞扬，用衣袖挡住扫帚，以示恭敬。李白始终希望君臣之间能够有一种比较推心置腹的关系。他常以伊尹、姜尚、张良、诸葛亮自比，原因之一，也正因为他们和君主之间的关系，比较符合自己的理想。但这种关系在现实中却是不存在的。唐玄宗这时已经腐化而且昏庸，根本没有真正的求贤、重贤之心，下诏召李白进京，也只不过是装出一副爱才的姿态，并要他写一点歌功颂德的文字而已。“昭王白骨萦蔓草，谁人更扫黄金台？”慨叹昭王已死，没有人再洒扫黄金台，实际上是表明他对唐玄宗的失望。诗人的感慨是很深的，也是很沉痛的。　　以上十二句，都是承接“大道如青天，我独不得出”，对“行路难”作具体描写的。既然朝廷上下都不是看重他，而是排斥他，那末就只有拂袖而去了。“行路难，归去来！”在当时的情况下，他只有此路可走。这两句既是沉重的叹息，也是愤怒的抗议。　　这首诗表现了李白对功业的渴望，流露出在困顿中仍然想有所作为的积极用世的热情，他向往象燕昭王和乐毅等人那样的风云际会，希望有“输肝剖胆效英才”的机缘。篇末的“行路难，归去来”，只是一种愤激之词，只是比较具体地指要离开长安，而不等于要消极避世，并且也不排斥在此同时他还抱有它日东山再起“直挂云帆济沧海”的幻想。（余恕诚）,唐诗三百首
从军行,李白,从军玉门道，逐虏金微山。笛奏梅花曲，刀开明月环。鼓声鸣海上，兵气拥云间。愿斩单于首，长驱静铁关。,战争诗
从军行,李白,百战沙场碎铁衣，城南已合数重围。突营射杀呼延将，独领残兵千骑归。,边塞诗，战争诗
越中览古,李白,越王句践破吴归，义士还乡尽锦衣。宫女如花满春殿，只今惟有鹧鸪飞。,怀古诗
秋思,李白,春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。,描写秋天
秋思,李白,燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。,
把酒问月,李白,青天有月来几时，我今停杯一问之：人攀明月不可得，月行却与人相随？皎如飞镜临丹阙，绿烟灭尽清辉发？但见宵从海上来，宁知晓向云间没？白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。,描写月亮，哲理诗
玉阶怨,李白,玉阶生白露，夜久侵罗袜。却下水晶帘，玲珑望秋月。,唐诗三百首，孤独
古风其十九,李白,西上莲花山，迢迢见明星。素手把芙蓉，虚步蹑太清。霓裳曳广带，飘拂升天行。邀我登云台，高揖卫叔卿。恍恍与之去，驾鸿凌紫冥。俯视洛阳川，茫茫走胡兵。流血涂野草，豺狼尽冠缨。,
送别,李白,斗酒渭城边，垆头醉不眠。梨花千树雪，杨叶万条烟。惜别倾壶醑，临分赠马鞭。看君颍上去，新月到应圆。,
送别,李白,水色南天远，舟行若在虚。迁人发佳兴，吾子访闲居。日落看归鸟，潭澄羡跃鱼。圣朝思贾谊，应降紫泥书。,
送别,李白,寻阳五溪水，沿洄直入巫山里。胜境由来人共传，君到南中自称美。送君别有八月秋，飒飒芦花复益愁。云帆望远不相见，日暮长江空自流。,
庐山谣寄卢侍御虚舟,李白,我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张，影落明湖青黛光。金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。,山水诗，唐诗三百首
长歌行,李白,桃李得日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣。桃李务青春，谁能贯白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。,
下终南山过斛斯山人宿置酒,李白,暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。,田园诗，唐诗三百首
听蜀僧浚弹琴,李白,蜀僧抱绿绮，西下峨眉峰。为我一挥手，如听万壑松。客心洗流水，馀响入霜钟。不觉碧山暮，秋云暗几重。,唐诗三百首
金陵酒肆留别,李白,风吹柳花满店香，吴姬压酒唤客尝。金陵子弟来相送，欲行不行各尽觞。请君试问东流水，别意与之谁短长。,唐诗三百首
子夜四时歌·夏歌,李白,镜湖三百里，菡萏发荷花。五月西施采，人看隘若耶。回舟不待月，归去越王家。,唐诗三百首
子夜四时歌·冬歌,李白,明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。,唐诗三百首
赠孟浩然,李白,吾爱孟夫子，风流天下闻。红颜弃轩冕，白首卧松云。醉月频中圣，迷花不事君。高山安可仰，徒此揖清芬。,唐诗三百首，赞美诗
杂诗,李白,白日与明月，昼夜尚不闲。况尔悠悠人，安得久世间。传闻海水上，乃有蓬莱山。玉树生绿叶，灵仙每登攀。一食驻玄发，再食留红颜。吾欲从此去，去之无时还。,
怨情,李白,美人卷珠帘，深坐颦蛾眉。但见泪痕湿，不知心恨谁。,唐诗三百首
怨情,李白,新人如花虽可宠，故人似玉由来重。花性飘扬不自持，玉心皎洁终不移。故人昔新今尚故，还见新人有故时。请看陈后黄金屋，寂寂珠帘生网丝。,
夜泊牛渚怀古,李白,牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。,描写月亮，唐诗三百首
陌上桑,李白,美女渭桥东，春还事蚕作。五马如飞龙，青丝结金络。不知谁家子，调笑来相谑。妾本秦罗敷，玉颜艳名都。绿条映素手，采桑向城隅。使君且不顾，况复论秋胡。寒螀爱碧草，鸣凤栖青梧。托心自有处，但怪傍人愚。徒令白日暮，高驾空踟蹰。,赞美诗
乌夜啼,李白,黄云城边乌欲栖，归飞哑哑枝上啼。机中织锦秦川女，碧纱如烟隔窗语。停梭怅然忆远人，独宿孤房泪如雨。,
梁甫吟,李白,长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。,怀古诗
访戴天山道士不遇,李白,犬吠水声中，桃花带雨浓。树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。,
与夏十二登岳阳楼,李白,楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。,山水诗
山中问答,李白,问余何意栖碧山，笑而不答心自闲。桃花流水窅然去，别有天地非人间。,
战城南,李白,战地何昏昏。战士如群蚁。气重日轮红。血染蓬蒿紫。乌乌衔人肉。食闷飞不起。昨日城上人。今日城下鬼。旗色如罗星。鼙声殊未已。妾家夫与儿。俱在鼙声里。,
战城南,李白,去年战，桑乾源。今年战，葱河道。洗兵条支海上波，放马天山雪中草。万里长征战，三军尽衰老。匈奴以杀戮为耕作，古来唯见白骨黄沙田。秦家筑城避胡处，1汉家还有烽火燃。烽火燃不息，征战无已时。2野战格斗死，败马号鸣向天悲。鸟鸢啄人肠，衔飞上挂枯树枝。3士卒涂草莽，将军空尔为。乃知兵者是凶器，圣人不得已而用之。,战争诗，忧国忧民，讽刺诗
清溪行,李白,清溪清我心，水色异诸水。借问新安江，见底何如此。人行明镜中，鸟度屏风里。向晚猩猩啼，空悲远游子。,
南陵别儿童入京,李白,白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。,
古意,李白,君为女萝草，妾作兔丝花。轻条不自引，为逐春风斜。百丈托远松，缠绵成一家。谁言会面易，各在青山崖。女萝发馨香，兔丝断人肠。枝枝相纠结，叶叶竞飘扬。生子不知根，因谁共芬芳。中巢双翡翠，上宿紫鸳鸯。若识二草心，海潮亦可量。,闺怨诗
北风行,李白,烛龙栖寒门，光曜犹旦开。日月照之何不及此，唯有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎纹金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。,
送友人入蜀,李白,见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。,送别诗，山水诗，友情诗，初中
襄阳歌,李白,落日欲没岘山西，倒著接篱花下迷。襄阳小儿齐拍手，拦街争唱白铜鞮。傍人借问笑何事，笑杀山翁醉似泥。鸬鹚杓，鹦鹉杯。百年三万六千日，一日须倾三百杯。遥看汉水鸭头绿，恰似葡萄初酦醅。此江若变作春酒，垒麹便筑糟丘台。千金骏马换小妾，笑坐雕鞍歌落梅。车傍侧挂一壶酒，凤笙龙管行相催。咸阳市中叹黄犬，何如月下倾金罍。君不见晋朝羊公一片石，龟头剥落生莓苔。泪亦不能为之堕，心亦不能为之哀。清风朗月不用一钱买，玉山自倒非人推。舒州杓，力士铛，李白与尔同死生。襄王云雨今安在，江水东流猿夜声。,
采莲曲,李白,若耶溪边采莲女，笑隔荷花共人语。日照新妆水底明，风飘香袖空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。,描写荷花
答王十二寒夜独酌有怀,李白,昨夜吴中雪，子猷佳兴发。万里浮云卷碧山，青天中道流孤月。孤月沧浪河汉清，北斗错落长庚明。怀余对酒夜霜白，玉床金井水峥嵘。人生飘忽百年内，且须酣畅万古情。君不能狸膏金距学斗鸡，坐令鼻息吹虹霓。君不能学哥舒横行青海夜带刀，西屠石堡取紫袍。吟诗作赋北窗里，万言不直一杯水。世人闻此皆掉头，有如东风射马耳。鱼目亦笑我，请与明月同。骅骝拳跼不能食，蹇驴得志鸣春风。折杨皇华合流俗，晋君听琴枉清角。巴人谁肯和阳春。楚地由来贱奇璞。黄金散尽交不成，自首为儒身被轻。一谈一笑失颜色，苍蝇贝锦喧谤声。曾参岂是杀人者，谗言三及慈母惊。与君论心握君手，荣辱于余亦何有。孔圣犹闻伤凤麟，董龙更是何鸡狗。一生傲岸苦不谐，恩疏媒劳志多乖。严陵高揖汉天子，何必长剑拄颐事玉阶。达亦不足贵，穷亦不足悲。韩信羞将绛灌比，祢衡耻逐屠沽儿。君不见李北海，英风豪气今何在。君不见裴尚书，土坟三尺蒿棘居。少年早欲五湖去，见此弥将钟鼎疏。,
远别离,李白,远别离，古有皇英之二女，乃在洞庭之南，潇湘之浦。海水直下万里深，谁人不言此离苦。日惨惨兮云冥冥，猩猩啼烟兮鬼啸雨。我纵言之将何补，皇穹窃恐不照余之忠诚。云凭凭兮欲吼怒，尧舜当之亦禅禹。君失臣兮龙为鱼，权归臣兮鼠变虎。或言尧幽囚，舜野死，九疑联绵皆相似，重瞳孤坟竟何是。帝子泣兮绿云间，随风波兮去无还。恸哭兮远望，见苍梧之深山。苍梧山崩湘水绝，竹上之泪乃可灭。,忧国忧民
客中行,李白,兰陵美酒郁金香，玉碗盛来琥珀光。但使主人能醉客，不知何处是他乡。,赞美诗
白马篇,李白,龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。,描写马
杨叛儿,李白,君歌杨叛儿，妾劝新丰酒。何许最关人，乌啼白门柳。乌啼隐杨花，君醉留妾家。博山炉中沉香火，双烟一气凌紫霞。,
忆旧游寄谯郡元参军,李白,忆昔洛阳董糟丘，为余天津桥南造酒楼。黄金白璧买歌笑，一醉累月轻王侯。海内贤豪青云客，就中与君心莫逆。回山转海不作难，倾情倒意无所惜。我向淮南攀桂枝，君留洛北愁梦思。不忍别，还相随。相随迢迢访仙城，三十六曲水回萦。一溪初入千花明，万壑度尽松风声。银鞍金络倒平地，汉东太守来相迎。紫阳之真人，邀我吹玉笙。餐霞楼上动仙乐，嘈然宛似鸾凤鸣。袖长管催欲轻举，汉中太守醉起舞。手持锦袍覆我身，我醉横眠枕其股。当筵意气凌九霄，星离雨散不终朝，分飞楚关山水遥。余既还山寻故巢，君亦归家渡渭桥。君家严君勇貔虎，作尹并州遏戎虏。五月相呼度太行，摧轮不道羊肠苦。行来北凉岁月深，感君贵义轻黄金。琼杯绮食青玉案，使我醉饱无归心。时时出向城西曲，晋祠流水如碧玉。浮舟弄水箫鼓鸣，微波龙鳞莎草绿。兴来携妓恣经过，其若杨花似雪何。红妆欲醉宜斜日，百尺清潭写翠娥。翠娥婵娟初月辉，美人更唱舞罗衣。清风吹歌入空去，歌曲自绕行云飞。此时行乐难再遇，西游因献长杨赋。北阙青云不可期，东山白首还归去。渭桥南头一遇君，酂台之北又离群。问余别恨知多少，落花春暮争纷纷。言亦不可尽，情亦不可极。呼儿长跪缄此辞，寄君千里遥相忆。,友情诗
妾薄命,李白,汉帝宠阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。,哲理诗
白头吟,李白,锦水东北流，波荡双鸳鸯。雄巢汉宫树，雌弄秦草芳。宁同万死碎绮翼，不忍云间两分张。此时阿娇正娇妒，独坐长门愁日暮。但愿君恩顾妾深，岂惜黄金买词赋。相如作赋得黄金，丈夫好新多异心。一朝将聘茂陵女，文君因赠白头吟。东流不作西归水，落花辞条羞故林。兔丝固无情，随风任倾倒。谁使女萝枝，而来强萦抱。两草犹一心，人心不如草。莫卷龙须席，从他生网丝。且留琥珀枕，或有梦来时。覆水再收岂满杯，弃妾已去难重回。古来得意不相负，只今惟见青陵台。,
劳劳亭,李白,天下伤心处，劳劳送客亭。春风知别苦，不遣柳条青。,送别诗
梁园吟,李白,我浮黄云去京阙，挂席欲进波连山。天长水阔厌远涉，访古始及平台间。平台为客忧思多，对酒遂作梁园歌。却忆蓬池阮公咏，因吟渌水扬洪波。洪波浩荡迷旧国，路远西归安可得。人生达命岂暇愁，且饮美酒登高楼。平头奴子摇大扇，五月不热疑清秋。玉盘杨梅为君设，吴盐如花皎白雪。持盐把酒但饮之，莫学夷齐事高洁。昔人豪贵信陵君，今人耕种信陵坟。荒城虚照碧山月，古木尽入苍梧云。梁王宫阙今安在，枚马先归不相待。舞影歌声散绿池，空馀汴水东流海。沉吟此事泪满衣，黄金买醉未能归。连呼五白行六博，分曹赌酒酣驰辉。歌且谣，意方远。东山高卧时起来，欲济苍生未应晚。,
对酒,李白,劝君莫拒杯，春风笑人来。桃李如旧识，倾花向我开。流莺啼碧树，明月窥金罍。昨日朱颜子，今日白发催。棘生石虎殿，鹿走姑苏台。自古帝王宅，城阙闭黄埃。君若不饮酒，昔人安在哉。,
对酒,李白,蒲萄酒，金叵罗，吴姬十五细马驮。青黛画眉红锦靴，道字不正娇唱歌。玳瑁筵中怀里醉，芙蓉帐底奈君何。,
江上吟,李白,木兰之枻沙棠舟，玉箫金管坐两头。美酒樽中置千斛，载妓随波任去留。仙人有待乘黄鹤，海客无心随白鸥。屈平辞赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。,
山中与幽人对酌,李白,两人对酌山花开，一杯一杯复一杯。我醉欲眠卿且去，明朝有意抱琴来。,
拟古,李白,融融白玉辉，映我青蛾眉。宝镜似空水，落花如风吹。出门望帝子，荡漾不可期。安得黄鹤羽，一报佳人知。,
哭晁卿衡,李白,日本晁卿辞帝都，征帆一片绕蓬壶。明月不归沉碧海，白云愁色满苍梧。,友情诗
宿五松山下荀媪家,李白,我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。,
长门怨,李白,天回北斗挂西楼，金屋无人萤火流。月光欲到长门殿，别作深宫一段愁。桂殿长愁不记春，黄金四屋起秋尘。夜悬明镜青天上，独照长门宫里人。,
江夏赠韦南陵冰,李白,胡骄马惊沙尘起，胡雏饮马天津水。君为张掖近酒泉，我窜三色九千里。天地再新法令宽，夜郎迁客带霜寒。西忆故人不可见，东风吹梦到长安。宁期此地忽相遇，惊喜茫如堕烟雾。玉箫金管喧四筵，苦心不得申长句。昨日绣衣倾绿尊，病如桃李竟何言。昔骑天子大宛马，今乘款段诸侯门。赖遇南平豁方寸，复兼夫子持清论。有似山开万里云，四望青天解人闷。人闷还心闷，苦辛长苦辛。愁来饮酒二千石，寒灰重暖生阳春。山公醉后能骑马，别是风流贤主人。头陀云月多僧气，山水何曾称人意。不然鸣笳按鼓戏沧流，呼取江南女儿歌棹讴。我且为君槌碎黄鹤楼，君亦为吾倒却鹦鹉洲。赤壁争雄如梦里，且须歌舞宽离忧。,
日出入行,李白,日出东方隈，似从地底来。历天又入海，六龙所舍安在哉？其始与终古不息，人非元气安能与之久裴回。草不谢荣于春风，木不怨落于秋天。谁挥鞭策驱四运，万物兴歇皆自然。羲和羲和，汝奚汩没于荒淫之波。鲁阳何德，驻景挥戈。逆道违天，矫诬实多。吾将囊括大块，浩然与溟涬同科。,哲理诗
临路歌,李白,大鹏飞兮振八裔，中天摧兮力不济。馀风激兮万世，游扶桑兮挂石袂。后人得之传此，仲尼亡兮谁为出涕。,
草书歌行,李白,少年上人号怀素，草书天下称独步。墨池飞出北溟鱼，笔锋杀尽中山兔。八月九月天气凉，酒徒词客满高堂。笺麻素绢排数厢，宣州石砚墨色光。吾师醉后倚绳床，须臾扫尽数千张。飘风骤雨惊飒飒，落花飞雪何茫茫。起来向壁不停手，一行数字大如斗。怳怳如闻神鬼惊，时时只见龙蛇走。左盘右蹙如惊电，状同楚汉相攻战。湖南七郡凡几家，家家屏障书题遍。王逸少，张伯英，古来几许浪得名。张颠老死不足数，我师此义不师古。古来万事贵天生，何必要公孙大娘浑脱舞。,
乌栖曲,李白,姑苏台上乌栖时，吴王宫里醉西施。吴歌楚舞欢未毕，青山欲衔半边日。银箭金壶漏水多，起看秋月坠江波。东方渐高奈乐何。,怀古诗，讽刺诗
当涂赵炎少府粉图山水歌,李白,峨眉高出西极天，罗浮直与南溟连。名公绎思挥彩笔，驱山走海置眼前。满堂空翠如可扫，赤城霞气苍梧烟。洞庭潇湘意渺绵，三江七泽情洄沿。惊涛汹涌向何处，孤舟一去迷归年。征帆不动亦不旋，飘如随风落天边。心摇目断兴难尽，几时可到三山巅。西峰峥嵘喷流泉，横石蹙水波潺湲。东崖合沓蔽轻雾，深林杂树空芊绵。此中冥昧失昼夜，隐几寂听无鸣蝉。长松之下列羽客，对坐不语南昌仙。南昌仙人赵夫子，妙年历落青云士。讼庭无事罗众宾，杳然如在丹青里。五色粉图安足珍，真仙可以全吾身。若待功成拂衣去，武陵桃花笑杀人。,
苏台览古,李白,旧苑荒台杨柳新，菱歌清唱不胜春。只今惟有西江月，曾照吴王宫里人。,描写月亮
寄东鲁二稚子在金陵作,李白,吴地桑叶绿，吴蚕已三眠。我家寄东鲁，谁种龟阴田。春事已不及，江行复茫然。南风吹归心，飞堕酒楼前。楼东一株桃，枝叶拂青烟。此树我所种，别来向三年。桃今与楼齐，我行尚未旋。娇女字平阳，折花倚桃边。折花不见我，泪下如流泉。小儿名伯禽，与姊亦齐肩。双行桃树下，抚背复谁怜。念此失次第，肝肠日忧煎。裂素写远意，因之汶阳川。,
清平调词三首,李白,云想衣裳花相容，春风拂槛露华浓。若非群玉山头见，会向瑶台月下逢。一枝秾艳露凝香，云雨巫山枉断肠。借问汉宫谁得似，可怜飞燕倚新妆。名花倾国两相欢，长得君王带笑看。解释春风无限恨，沉香亭北倚阑干。,描写花，唐诗三百首，赞美诗
登太白峰,李白,西上太白峰，夕阳穷登攀。太白与我语，为我开天关。愿乘泠风去，直出浮云间。举手可近月，前行若无山。一别武功去，何时复更还？,
悲歌行,李白,悲来乎，悲来乎。主人有酒且莫斟，听我一曲悲来吟。悲来不吟还不笑，天下无人知我心。君有数斗酒，我有三尺琴。琴鸣酒乐两相得，一杯不啻千钧金。悲来乎，悲来乎。天虽长，地虽久，金玉满堂应不守。富贵百年能几何，死生一度人皆有。孤猿坐啼坟上月，且须一尽杯中酒。悲来乎，悲来乎。凤凰不至河无图，微子去之箕子奴。汉帝不忆李将军，楚王放却屈大夫。悲来乎，悲来乎。秦家李斯早追悔，虚名拨向身之外。范子何曾爱五湖，功成名遂身自退。剑是一夫用，书能知姓名。惠施不肯干万乘，卜式未必穷一经。还须黑头取方伯，莫谩白首为儒生。·77·,
秋浦歌十七首,李白,其一秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。其二秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。其三秋浦锦驼鸟，人间天上稀。山鸡羞渌水，不敢照毛衣。其四两鬓入秋浦，一朝飒已衰。猿声催白发，长短尽成丝。其五秋浦多白猿，超腾若飞雪。牵引条上儿，饮弄水中月。其六愁作秋浦客，强看秋浦花。山川如剡县，风日似长沙。其七醉上山公马，寒歌宁戚牛。空吟白石烂，泪满黑貂裘。其八秋浦千重岭，水车岭最奇。天倾欲堕石，水拂寄生枝。其九江祖一片石，青天扫画屏。题诗留万古，绿字锦苔生。其十千千石楠树，万万女贞林。山山白鹭满，涧涧白猿吟。君莫向秋浦，猿声碎客心。其十一逻人横鸟道，1江祖出鱼梁。水急客舟疾，2山花拂面香。其十二水如一匹练，此地即平天。耐可乘明月，看花上酒船。其十三渌水净素月，月明白鹭飞。郎听采菱女，一道夜歌归。其十四炉火照天地，红星乱紫烟。赧郎明月夜，歌曲动寒川。其十五白发三千丈，缘愁似个长。不知明镜里，何处得秋霜。其十六秋浦田舍翁，采鱼水中宿。妻子张白鹇，结罝映深竹。其十七祧波一步地，3了了语声闻。黯与山僧别，低头礼白云。,山水诗，赞美诗，劳动
上云乐,李白,金天之西，白日所没。康老胡雏，生彼月窟。巉岩容仪，戍削风骨。碧玉炅炅双目瞳，黄金拳拳两鬓红。华盖垂下睫，嵩岳临上唇。不睹诡谲貌，岂知造化神。大道是文康之严父，元气乃文康之老亲。抚顶弄盘古，推车转天轮。云见日月初生时，铸冶火精与水银。阳乌未出谷，顾兔半藏身。女娲戏黄土，团作愚下人。散在六合间，濛濛若沙尘。生死了不尽，谁明此胡是仙真。西海栽若木，东溟植扶桑。别来几多时，枝叶万里长。中国有七圣，半路颓洪荒。陛下应运起，龙飞入咸阳。赤眉立盆子，白水兴汉光。叱咤四海动，洪涛为簸扬。举足蹋紫微，天关自开张。老胡感至德，东来进仙倡。五色师子，九苞凤凰。是老胡鸡犬，鸣舞飞帝乡。淋漓飒沓，进退成行。能胡歌，献汉酒。跪双膝，立两肘。散花指天举素手。拜龙颜，献圣寿。北斗戾，南山摧。天子九九八十一万岁，长倾万岁杯。,
秋下荆门,李白,霜落荆门江树空，布帆无恙挂秋风。此行不为鲈鱼鲙，自爱名山入剡中。,
哭宣城善酿纪叟,李白,纪叟黄泉里，还应酿老春。夜台无晓日，沽酒与何人。,
长门怨二首,李白,天回北斗挂西楼，金屋无人萤火流。月光欲到长门殿，别作深宫一段愁。桂殿长愁不记春，黄金四屋起秋尘。夜悬明镜青天上，独照长门宫里人。,
永王东巡歌十一首,李白,永王正月东出师，天子遥分龙虎旗。楼船一举风波静，江汉翻为雁鹜池。三川北虏乱如麻，四海南奔似永嘉。但用东山谢安石，为君谈笑静胡沙。雷鼓嘈嘈喧武昌，云旗猎猎过寻阳。秋毫不犯三吴悦，春日遥看五色光。龙蟠虎踞帝王州，帝子金陵访古丘。春风试暖昭阳殿，明月还过鳷鹊楼。二帝巡游俱未回，五陵松柏使人哀。诸侯不救河南地，更喜贤王远道来。丹阳北固是吴关，画出楼台云水间。千岩烽火连沧海，两岸旌旗绕碧山。王出三山按五湖，楼船跨海次陪都。战舰森森罗虎士，征帆一一引龙驹。长风挂席势难回，海动山倾古月摧。君看帝子浮江日，何似龙骧出峡来。祖龙浮海不成桥，汉武寻阳空射蛟。我王楼舰轻秦汉，却似文皇欲渡辽。帝宠贤王入楚关，扫清江汉始应还。初从云梦开朱邸，更取金陵作小山。试借君王玉马鞭，指挥戎虏坐琼筵。南风一扫胡尘静，西入长安到日边。,战争诗
灞陵行送别,李白,送君灞陵亭，灞水流浩浩。上有无花之古树，下有伤心之春草。我向秦人问路歧，云是王粲南登之古道。古道连绵走西京，紫阙落日浮云生。正当今夕断肠处，黄鹂愁绝不忍听.,
金陵城西楼月下吟,李白,金陵夜寂凉风发，独上高楼望吴越。白云映水摇空城，白露垂珠滴秋月。月下沉吟久不归，古来相接眼中稀。解道澄江净如练，令人长忆谢玄晖。,
玉壶吟,李白,烈士击玉壶，壮心惜暮年。三杯拂剑舞秋月，忽然高咏涕泗涟。凤凰初下紫泥诏，谒帝称觞登御筵。揄扬九重万乘主，谑浪赤墀青琐贤。朝天数换飞龙马，敕赐珊瑚白玉鞭。世人不识东方朔，大隐金门是谪仙。西施宜笑复宜颦，丑女效之徒累身。君王虽爱蛾眉好，无奈宫中妒杀人。,
塞上曲,李白,大汉无中策，匈奴犯渭桥。五原秋草绿，胡马一何骄。命将征西极，横行阴山侧。燕支落汉家，妇女无华色。转战渡黄河，休兵乐事多。萧条清万里，瀚海寂无波。,
沙丘城下寄杜甫,李白,我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。,友情诗
赠宣城宇文太守兼呈崔侍御,李白,白若白鹭鲜，清如清唳蝉。受气有本性，不为外物迁。饮水箕山上，食雪首阳颠。回车避朝歌，掩口去盗泉。岧峣广成子，倜傥鲁仲连。卓绝二公外，丹心无间然。昔攀六龙飞，今作百炼铅。怀恩欲报主，投佩向北燕。弯弓绿弦开，满月不惮坚。闲骑骏马猎，一射两虎穿。回旋若流光，转背落双鸢。胡虏三叹息，兼知五兵权。枪枪突云将，却掩我之妍。多逢剿绝儿，先著祖生鞭。据鞍空矍铄，壮志竟谁宣。蹉跎复来归，忧恨坐相煎。无风难破浪，失计长江边。危苦惜颓光，金波忽三圆。时游敬亭上，闲听松风眠。或弄宛溪月，虚舟信洄沿。颜公二十万，尽付酒家钱。兴发每取之，聊向醉中仙。过此无一事，静谈秋水篇。君从九卿来，水国有丰年。鱼盐满市井，布帛如云烟。下马不作威，冰壶照清川。霜眉邑中叟，皆美太守贤。时时慰风俗，往往出东田。竹马数小儿，拜迎白鹿前。含笑问使君，日晚可回旋。遂归池上酌，掩抑清风弦。曾标横浮云，下抚谢脁肩。楼高碧海出，树古青萝悬。光禄紫霞杯，伊昔忝相传。良图扫沙漠，别梦绕旌旃。富贵日成疏，愿言杳无缘。登龙有直道，倚玉阻芳筵。敢献绕朝策，思同郭泰船。何言一水浅，似隔九重天。崔生何傲岸，纵酒复谈玄。身为名公子，英才苦迍邅。鸣凤托高梧，凌风何翩翩。安知慕群客，弹剑拂秋莲。,
经下邳圯桥怀张子房,李白,子房未虎啸，破产不为家。沧海得壮士，椎秦博浪沙。报韩虽不成，天地皆振动。潜匿游下邳，岂曰非智勇。我来圯桥上，怀古钦英风。惟见碧流水，曾无黄石公。叹息此人去，萧条徐泗空。,怀古诗
天马歌,李白,天马来出月支窟，背为虎文龙翼骨。嘶青云，振绿发，兰筋权奇走灭没。腾昆仑，历西极，四足无一蹶。鸡鸣刷燕晡秣越，神行电迈蹑慌惚。天马呼，飞龙趋，目明长庚臆双凫。尾如流星首渴乌，口喷红光汗沟朱。曾陪时龙蹑天衢，羁金络月照皇都。逸气棱棱凌九区，白璧如山谁敢沽。回头笑紫燕，但觉尔辈愚。天马奔，恋君轩，駷跃惊矫浮云翻。万里足踯躅，遥瞻阊阖门。不逢寒风子，谁采逸景孙。白云在青天，丘陵远崔嵬。盐车上峻坂，倒行逆施畏日晚。伯乐翦拂中道遗，少尽其力老弃之。愿逢田子方，恻然为我悲。虽有玉山禾，不能疗苦饥。严霜五月凋桂枝，伏枥衔冤摧两眉。请君赎献穆天子，犹堪弄影舞瑶池。,人生
白云歌送刘十六归山,李白,楚山秦山皆白云，白云处处长随君。长随君，君入楚山里，云亦随君渡湘水。湘水上，女萝衣，白云堪卧君早归。,
秋登宣城谢眺北楼,李白,江城如画里，山晓望晴空。两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。,描写秋天，怀古诗，咏史诗
翰林读书言怀，呈集贤诸学士,李白,晨趋紫禁中，夕待金门诏。观书散遗帙，探古穷至妙。片言苟会心，掩卷忽而笑。青蝇易相点，白雪难同调。本是疏散人，屡贻褊促诮。云天属清朗，林壑忆游眺。或时清风来，闲倚栏下啸。严光桐庐溪，谢客临海峤。功成谢人间，从此一投钓。,
上皇西巡南京歌十首,李白,胡尘轻拂建章台，圣主西巡蜀道来。剑壁门高五千尺，石为楼阁九天开。九天开出一成都，万户千门入画图。草树云山如锦绣，秦川得及此间无。华阳春树号新丰，行入新都若旧宫。柳色未饶秦地绿，花光不减上阳红。谁道君王行路难，六龙西幸万人欢。地转锦江成渭水，天回玉垒作长安。万国同风共一时，锦江何谢曲江池。石镜更明天上月，后宫亲得照蛾眉。濯锦清江万里流，云帆龙舸下扬州。北地虽夸上林苑，南京还有散花楼。锦水东流绕锦城，星桥北挂象天星。四海此中朝圣主，峨眉山下列仙庭。秦开蜀道置金牛，汉水元通星汉流。天子一行遗圣迹，锦城长作帝王州。水绿天青不起尘，风光和暖胜三秦。万国烟花随玉辇，西来添作锦江春。剑阁重关蜀北门，上皇归马若云屯。少帝长安开紫极，双悬日月照乾坤。,
雪谗诗赠友人,李白,嗟予沉迷，猖獗已久。五十知非，古人尝有。立言补过，庶存不朽。包荒匿瑕，蓄此顽丑。月出致讥，贻愧皓首。感悟遂晚，事往日迁。白璧何辜，青蝇屡前。群轻折轴，下沉黄泉。众毛飞骨，上凌青天。萋斐暗成，贝锦粲然。泥沙聚埃，珠玉不鲜。洪焰烁山，发自纤烟。苍波荡日，起于微涓。交乱四国，播于八埏。拾尘掇蜂，疑圣猜贤。哀哉悲夫，谁察予之贞坚。彼妇人之猖狂，不如鹊之强强。彼妇人之淫昏，不如鹑之奔奔。坦荡君子，无悦簧言。擢发续罪，罪乃孔多。倾海流恶，恶无以过。人生实难，逢此织罗。积毁销金，沉忧作歌。天未丧文，其如余何。妲己灭纣，褒女惑周。天维荡覆，职此之由。汉祖吕氏，食其在傍。秦皇太后，毐亦淫荒。螮蝀作昏，遂掩太阳。万乘尚尔，匹夫何伤。辞殚意穷，心切理直。如或妄谈，昊天是殛。子野善听，离娄至明。神靡遁响，鬼无逃形。不我遐弃，庶昭忠诚。,
宣城见杜鹃花,李白,蜀国曾闻子规鸟，宣城还见杜鹃花。一叫一回肠一断，三春三月忆三巴。,思乡诗
鲁郡东石门送杜二甫,李白,醉别复几日，登临遍池台。何时石门路，重有金樽开。秋波落泗水，海色明徂徕。飞蓬各自远，且尽手中杯。,友情诗
公无渡河·黄河西来决昆仑,李白,黄河西来决昆仑，咆哮万里触龙门。波滔天，尧咨嗟。大禹理百川，儿啼不窥家。杀湍湮洪水，九州始蚕麻。其害乃去，茫然风沙。被发之叟狂而痴，清晨临流欲奚为。旁人不惜妻止之，公无渡河苦渡之。虎可搏，河难凭，公果溺死流海湄。有长鲸白齿若雪山，公乎公乎挂罥于其间，箜篌所悲竟不还。,
送杨山人归嵩山,李白,我有万古宅，嵩阳玉女峰。长留一片月，挂在东溪松。尔去掇仙草，菖蒲花紫茸。岁晚或相访，青天骑白龙。,
秋日鲁郡尧祠亭上宴别杜补阙范侍御,李白,我觉秋兴逸，谁云秋兴悲。山将落日去，水与晴空宜。鲁酒白玉壶，送行驻金羁。歇鞍憩古木，解带挂横枝。歌鼓川上亭，曲度神飙吹。云归碧海夕，雁没青天时。相失各万里，茫然空尔思。,
九日,李白,今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。,重阳节
豫章行,李白,胡风吹代马，北拥鲁阳关。吴兵照海雪，西讨何时还。半渡上辽津，黄云惨无颜。老母与子别，呼天野草间。白马绕旌旗，悲鸣相追攀。白杨秋月苦，早落豫章山。本为休明人，斩虏素不闲。岂惜战斗死，为君扫凶顽。精感石没羽，岂云惮险艰。楼船若鲸飞，波荡落星湾。此曲不可奏，三军鬓成斑。,战争诗
春怨,李白,白马金羁辽海东，罗帷绣被卧春风。落月低轩窥烛尽，飞花入户笑床空。,闺怨诗，描写春天，思念诗
自遣,李白,对酒不觉暝，落花盈我衣。醉起步溪月，鸟还人亦稀。,
夜下征虏亭,李白,船下广陵去，月明征虏亭。山花如绣颊，江火似流萤。,
折杨柳,李白,垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。,描写春天，思念诗
胡无人,李白,严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。,
金乡送韦八之西京,李白,客自长安来，还归长安去。狂风吹我心，西挂咸阳树。此情不可道，此别何时遇。望望不见君，连山起烟雾。,
去妇词,李白,古来有弃妇，弃妇有归处。今日妾辞君，辞君遣何去。本家零落尽，恸哭来时路。忆昔未嫁君，闻君却周旋。绮罗锦绣段，有赠黄金千。十五许嫁君，二十移所天。自从结发日未几，离君缅山川。家家尽欢喜，孤妾长自怜。幽闺多怨思，盛色无十年。相思若循环，枕席生流泉。流泉咽不扫，独梦关山道。及此见君归，君归妾已老。物情恶衰贱，新宠方妍好。掩泪出故房，伤心剧秋草。自妾为君妻，君东妾在西。罗帏到晓恨，玉貌一生啼。自从离别久，不觉尘埃厚。尝嫌玳瑁孤，犹羡鸳鸯偶。岁华逐霜霰，贱妾何能久。寒沼落芙蓉，秋风散杨柳。以比憔悴颜，空持旧物还。馀生欲何寄，谁肯相牵攀。君恩既断绝，相见何年月。悔倾连理杯，虚作同心结。女萝附青松，贵欲相依投。浮萍失绿水，教作若为流。不叹君弃妾，自叹妾缘业。忆昔初嫁君，小姑才倚床。今日妾辞君，小姑如妾长。回头语小姑，莫嫁如兄夫。第一百六十六卷,
九日登山,李白,渊明归去来，不与世相逐。为无杯中物，遂偶本州牧。因招白衣人，笑酌黄花菊。我来不得意，虚过重阳时。题舆何俊发，遂结城南期。筑土按响山，俯临宛水湄。胡人叫玉笛，越女弹霜丝。自作英王胄，斯乐不可窥。赤鲤涌琴高，白龟道冯夷。灵仙如仿佛，奠酹遥相知。古来登高人，今复几人在。沧洲违宿诺，明日犹可待。连山似惊波，合沓出溟海。扬袂挥四座，酩酊安所知。齐歌送清扬，起舞乱参差。宾随落叶散，帽逐秋风吹。别后登此台，愿言长相思。,
感兴其一,李白,瑶姬天帝女，精彩化朝云。宛转入宵梦，无心向楚君。锦衾抱秋月，绮席空兰芬。茫昧竟谁测，虚传宋玉文。洛浦有宓妃，飘飖雪争飞。轻云拂素月，了可见清辉。解珮欲西去，含情讵相违。香尘动罗袜，绿水不沾衣。陈王徒作赋，神女岂同归。好色伤大雅，多为世所讥。裂素持作书，将寄万里怀。眷眷待远信，竟岁无人来。征鸿务随阳，又不为我栖。委之在深箧，蠹鱼坏其题。何如投水中，流落他人开。不惜他人开，但恐生是非。十五游神仙，仙游未曾歇。吹笙坐松风，泛瑟窥海月。西山玉童子，使我炼金骨。欲逐黄鹤飞，相呼向蓬阙。西国有美女，结楼青云端。蛾眉艳晓月，一笑倾城欢。高节不可夺，炯心如凝丹。常恐彩色晚，不为人所观。安得配君子，共乘双飞鸾。嘉谷隐丰草，草深苗且稀。农夫既不异，孤穗将安归。常恐委畴陇，忽与秋蓬飞。乌得荐宗庙，为君生光辉。,
观猎,李白,太守耀清威，乘闲弄晚晖。江沙横猎骑，山火绕行围。箭逐云鸿落，鹰随月兔飞。不知白日暮，欢赏夜方归。,
鞠歌行,李白,丽莫似汉宫妃，谦莫似黄家女。黄女持谦齿发高，汉妃恃丽天庭去。人生容德不自保，圣人安用推天道。君不见蔡泽嵌枯诡怪之形状，大言直取秦丞相。又不见田千秋才智不出人，一朝富贵如有神。二侯行事在方册，泣麟老人终困厄。夜光抱恨良叹悲，日月逝矣吾何之。,
鞠歌行,李白,玉不自言如桃李，鱼目笑之卞和耻。楚国青蝇何太多，连城白璧遭谗毁。荆山长号泣血人，忠臣死为刖足鬼。听曲知甯戚，夷吾因小妻。秦穆五羊皮，买死百里奚。洗拂青云上，当时贱如泥。朝歌鼓刀叟，虎变磻溪中。一举钓六合，遂荒营丘东。平生渭水曲，谁识此老翁。奈何今之人，双目送飞鸿。,
望夫石,李白,仿佛古容仪，含愁带曙辉。露如今日泪，苔似昔年衣。有恨同湘女，无言类楚妃。寂然芳霭内，犹若待夫归。,
塞下曲六首,李白,五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。,描写雪
金门答苏秀才,李白,君还石门日，朱火始改木。春草如有情，山中尚含绿。折芳愧遥忆，永路当日勖。远见故人心，平生以此足。巨海纳百川，麟阁多才贤。献书入金阙，酌醴奉琼筵。屡忝白云唱，恭闻黄竹篇。恩光照拙薄，云汉希腾迁。铭鼎倘云遂，扁舟方渺然。我留在金门，君去卧丹壑。未果三山期，遥欣一丘乐。玄珠寄象罔，赤水非寥廓。愿狎东海鸥，共营西山药。栖岩君寂灭，处世余龙蠖。良辰不同赏，永日应闲居。鸟吟檐间树，花落窗下书。缘溪见绿筱，隔岫窥红蕖。采薇行笑歌，眷我情何已。月出石镜间，松鸣风琴里。得心自虚妙，外物空颓靡。身世如两忘，从君老烟水。,
书情题蔡舍人雄,李白,尝高谢太傅，携妓东山门。楚舞醉碧云，吴歌断清猿。暂因苍生起，谈笑安黎元。余亦爱此人，丹霄冀飞翻。遭逢圣明主，敢进兴亡言。白璧竟何辜，青蝇遂成冤。一朝去京国，十载客梁园。猛犬吠九关，杀人愤精魂。皇穹雪冤枉，白日开氛昏。泰阶得夔龙，桃李满中原。倒海索明月，凌山采芳荪。愧无横草功，虚负雨露恩。迹谢云台阁，心随天马辕。夫子王佐才，而今复谁论。层飙振六翮，不日思腾骞。我纵五湖棹，烟涛恣崩奔。梦钓子陵湍，英风缅犹存。彼希客星隐，弱植不足援。千里一回首，万里一长歌。黄鹤不复来，清风愁奈何。舟浮潇湘月，山倒洞庭波。投汨笑古人，临濠得天和。闲时田亩中，搔背牧鸡鹅。别离解相访，应在武陵多。,
赠张相镐其一时逃难在宿松山作,李白,神器难窃弄，天狼窥紫宸。六龙迁白日，四海暗胡尘。昊穹降元宰，君子方经纶。澹然养浩气，欻起持大钧。秀骨象山岳，英谋合鬼神。佐汉解鸿门，生唐为后身。拥旄秉金钺，伐鼓乘朱轮。虎将如雷霆，总戎向东巡。诸侯拜马首，猛士骑鲸鳞。泽被鱼鸟悦，令行草木春。圣智不失时，建功及良辰。丑虏安足纪，可贻帼与巾。倒泻溟海珠，尽为入幕珍。冯异献赤伏，邓生倏来臻。庶同昆阳举，再睹汉仪新。昔为管将鲍，中奔吴隔秦。一生欲报主，百代思荣亲。其事竟不就，哀哉难重陈。卧病宿松山，苍茫空四邻。风云激壮志，枯槁惊常伦。闻君自天来，目张气益振。亚夫得剧孟，敌国空无人。扪虱对桓公，愿得论悲辛。大块方噫气，何辞鼓青蘋。斯言倘不合，归老汉江滨。,
赠宣城赵太守悦,李白,赵得宝符盛，山河功业存。三千堂上客，出入拥平原。六国扬清风，英声何喧喧。大贤茂远业，虎竹光南藩。错落千丈松，虬龙盘古根。枝下无俗草，所植唯兰荪。忆在南阳时，始承国士恩。公为柱下史，脱绣归田园。伊昔簪白笔，幽都逐游魂。持斧冠三军，霜清天北门。差池宰两邑，鹗立重飞翻。焚香入兰台，起草多芳言。夔龙一顾重，矫翼凌翔鹓。赤县扬雷声，强项闻至尊。惊飙颓秀木，迹屈道弥敦。出牧历三郡，所居猛兽奔。迁人同卫鹤，谬上懿公轩。自笑东郭履，侧惭狐白温。闲吟步竹石，精义忘朝昏。憔悴成丑士，风云何足论。猕猴骑土牛，羸马夹双辕。愿借羲皇景，为人照覆盆。溟海不振荡，何由纵鹏鲲。所期玄津白，倜傥假腾鶱。,
相逢行,李白,相逢红尘内，高揖黄金鞭。万户垂杨里，君家阿那边。,
出自蓟北门行,李白,虏阵横北荒，胡星曜精芒。羽书速惊电，烽火昼连光。虎竹救边急，戎车森已行。明主不安席，按剑心飞扬。推毂出猛将，连旗登战场。兵威冲绝漠，杀气凌穹苍。列卒赤山下，开营紫塞傍。途冬沙风紧，旌旗飒凋伤。画角悲海月，征衣卷天霜。挥刃斩楼兰，弯弓射贤王。单于一平荡，种落自奔亡。收功报天子，行歌归咸阳。,战争诗
闺情,李白,流水去绝国，浮云辞故关。水或恋前浦，云犹归旧山。恨君流沙去，弃妾渔阳间。玉箸夜垂流，双双落朱颜。黄鸟坐相悲，绿杨谁更攀。织锦心草草，挑灯泪斑斑。窥镜不自识，况乃狂夫还。,
阙题,李白,朝披梦泽云，笠钓青茫茫。暮跨紫鳞去，海气侵肌凉。,
阙题,李白,庭中繁树乍含芳，红锦重重翦作囊。还合炎蒸留烁景，题来渭得好篇章。,
赠从孙义兴宰铭,李白,天子思茂宰，天枝得英才。朗然清秋月，独出映吴台。落笔生绮绣，操刀振风雷。蠖屈虽百里，鹏鶱望三台。退食无外事，琴堂向山开。绿水寂以闲，白云有时来。河阳富奇藻，彭泽纵名杯。所恨不见之，犹如仰昭回。元恶昔滔天，疲人散幽草。惊川无活鳞，举邑罕遗老。誓雪会稽耻，将奔宛陵道。亚相素所重，投刃应桑林。独坐伤激扬，神融一开襟。弦歌欣再理，和乐醉人心。蠹政除害马，倾巢有归禽。壶浆候君来，聚舞共讴吟。农人弃蓑笠，蚕女堕缨簪。欢笑相拜贺，则知惠爱深。历职吾所闻，称贤尔为最。化洽一邦上，名驰三江外。峻节贯云霄，通方堪远大。能文变风俗，好客留轩盖。他日一来游，因之严光濑。,
叙旧赠江阳宰陆调,李白,泰伯让天下，仲雍扬波涛。清风荡万古，迹与星辰高。开吴食东溟，陆氏世英髦。多君秉古节，岳立冠人曹。风流少年时，京洛事游遨。腰间延陵剑，玉带明珠袍。我昔斗鸡徒，连延五陵豪。邀遮相组织，呵吓来煎熬。君开万丛人，鞍马皆辟易。告急清宪台，脱余北门厄。间宰江阳邑，翦棘树兰芳。城门何肃穆，五月飞秋霜。好鸟集珍木，高才列华堂。时从府中归，丝管俨成行。但苦隔远道，无由共衔觞。江北荷花开，江南杨梅熟。正好饮酒时，怀贤在心目。挂席拾海月，乘风下长川。多沽新丰醁，满载剡溪船。中途不遇人，直到尔门前。大笑同一醉，取乐平生年。,
独漉篇,李白,独漉水中泥，水浊不见月。不见月尚可，水深行人没。越鸟从南来，胡鹰亦北度。我欲弯弓向天射，惜其中道失归路。落叶别树，飘零随风。客无所托，悲与此同。罗帷舒卷，似有人开。明月直入，无心可猜。雄剑挂壁，时时龙鸣。不断犀象，绣涩苔生。国耻未雪，何由成名。神鹰梦泽，不顾鸱鸢。为君一击，抟鹏九天。,
上留田行,李白,行至上留田，孤坟何峥嵘。积此万古恨，春草不复生。悲风四边来，肠断白杨声。借问谁家地，埋没蒿里茔。古老向余言，言是上留田，蓬科马鬣今已平。昔之弟死兄不葬，他人于此举铭旌。一鸟死，百鸟鸣。一兽走，百兽惊。桓山之禽别离苦，欲去回翔不能征。田氏仓卒骨肉分，青天白日摧紫荆。交柯之木本同形，东枝憔悴西枝荣。无心之物尚如此，参商胡乃寻天兵。孤竹延陵，让国扬名。高风缅邈，颓波激清。尺布之谣，塞耳不能听。,讽刺诗
独不见,李白,白马谁家子，黄龙边塞儿。天山三丈雪，岂是远行时。春蕙忽秋草，莎鸡鸣西池。风摧寒棕响，月入霜闺悲。忆与君别年，种桃齐蛾眉。桃今百馀尺，花落成枯枝。终然独不见，流泪空自知。,思念诗
猛虎行【上彬下,李白,朝作猛虎行，暮作猛虎吟。肠断非关陇头水，泪下不为雍门琴。旌旗缤纷两河道，战鼓惊山欲倾倒。秦人半作燕地囚，胡马翻衔洛阳草。一输一失关下兵，朝降夕叛幽蓟城。巨鳌未斩海水动，鱼龙奔走安得宁。颇似楚汉时，翻覆无定止。朝过博浪沙，暮入淮阴市。张良未遇韩信贫，刘项存亡在两臣。暂到下邳受兵略，来投漂母作主人。贤哲栖栖古如此，今时亦弃青云士。有策不敢犯龙鳞，窜身南国避胡尘。宝书长剑挂高阁，金鞍骏马散故人。昨日方为宣城客，掣铃交通二千石。有时六博快壮心，绕床三匝呼一掷。楚人每道张旭奇，心藏风云世莫知。三吴邦伯多顾盼，四海雄侠皆相推。萧曹曾作沛中吏，攀龙附凤当有时。溧阳酒楼三月春，杨花漠漠愁杀人。胡人绿眼吹玉笛，吴歌白纻飞梁尘。丈夫相见且为乐，槌牛挝鼓会众宾。我从此去钓东海，得鱼笑寄情相亲。,忧国忧民
扶风豪士歌,李白,洛阳三月飞胡沙，洛阳城中人怨嗟。天津流水波赤血，白骨相撑如乱麻。我亦东奔向吴国，浮云四塞道路赊。东方日出啼早鸦，城门人开扫落花。梧桐杨柳拂金井，来醉扶风豪士家。扶风豪士天下奇，意气相倾山可移。作人不倚将军势，饮酒岂顾尚书期。雕盘绮食会众客，吴歌赵舞香风吹。原尝春陵六国时，开心写意君所知。堂中各有三千士，明日报恩知是谁。抚长剑，一扬眉，清水白石何离离。脱吾帽，向君笑。饮君酒，为君吟。张良未逐赤松去，桥边黄石知我心。,
闻丹丘子于城北营石门幽居中有高凤遗迹仆离,李白,春华沧江月，秋色碧海云。离居盈寒暑，对此长思君。思君楚水南，望君淮山北。梦魂虽飞来，会面不可得。畴昔在嵩阳，同衾卧羲皇。绿萝笑簪绂，丹壑贱岩廊。晚途各分析，乘兴任所适。仆在雁门关，君为峨眉客。心悬万里外，影滞两乡隔。长剑复归来，相逢洛阳陌。陌上何喧喧，都令心意烦。迷津觉路失，托势随风翻。以兹谢朝列，长啸归故园。故园恣闲逸，求古散缥帙。久欲入名山，婚娶殊未毕。人生信多故，世事岂惟一。念此忧如焚，怅然若有失。闻君卧石门，宿昔契弥敦。方从桂树隐，不羡桃花源。高风起遐旷，幽人迹复存。松风清瑶瑟，溪月湛芳樽。安居偶佳赏，丹心期此论。,
冬夜醉宿龙门觉起言志,李白,醉来脱宝剑，旅憩高堂眠。中夜忽惊觉，起立明灯前。开轩聊直望，晓雪河冰壮。哀哀歌苦寒，郁郁独惆怅。傅说版筑臣，李斯鹰犬人。欻起匡社稷，宁复长艰辛。而我胡为者，叹息龙门下。富贵未可期，殷忧向谁写。去去泪满襟，举声梁甫吟。青云当自致，何必求知音。,
君子有所思行,李白,紫阁连终南，青冥天倪色。凭崖望咸阳，宫阙罗北极。万井惊画出，九衢如弦直。渭水银河清，横天流不息。朝野盛文物，衣冠何翕赩。厩马散连山，军容威绝域。伊皋运元化，卫霍输筋力。歌钟乐未休，荣去老还逼。圆光过满缺，太阳移中昃。不散东海金，何争西飞匿。无作牛山悲，恻怆泪沾臆。,
有所思,李白,我思仙人，乃在碧海之东隅。海寒多天风，白波连山倒蓬壶。长鲸喷涌不可涉，抚心茫茫泪如珠。西来青鸟东飞去，愿寄一书谢麻姑。,
冬日归旧山,李白,未洗染尘缨，归来芳草平。一条藤径绿，万点雪峰晴。地冷叶先尽，谷寒云不行。嫩篁侵舍密，古树倒江横。白犬离村吠，苍苔壁上生。穿厨孤雉过，临屋旧猿鸣。木落禽巢在，篱疏兽路成。拂床苍鼠走，倒箧素鱼惊。洗砚修良策，敲松拟素贞。此时重一去，去合到三清。,励志诗，描写冬天
答高山人兼呈权顾二侯,李白,虹霓掩天光，哲后起康济。应运生夔龙，开元扫氛翳。太微廓金镜，端拱清遐裔。轻尘集嵩岳，虚点盛明意。谬挥紫泥诏，献纳青云际。谗惑英主心，恩疏佞臣计。彷徨庭阙下，叹息光阴逝。未作仲宣诗，先流贾生涕。挂帆秋江上，不为云罗制。山海向东倾，百川无尽势。我于鸱夷子，相去千馀岁。运阔英达稀，同风遥执袂。登舻望远水，忽见沧浪枻。高士何处来，虚舟渺安系。衣貌本淳古，文章多佳丽。延引故乡人，风义未沦替。顾侯达语默，权子识通蔽。曾是无心云，俱为此留滞。双萍易飘转，独鹤思凌历。明晨去潇湘，共谒苍梧帝。,
东海有勇妇代关中有贤女,李白,梁山感杞妻，恸哭为之倾。金石忽暂开，都由激深情。东海有勇妇，何惭苏子卿。学剑越处子，超然若流星。损躯报夫仇，万死不顾生。白刃耀素雪，苍天感精诚。十步两躩跃，三呼一交兵。斩首掉国门，蹴踏五藏行。豁此伉俪愤，粲然大义明。北海李使君，飞章奏天庭。舍罪警风俗，流芳播沧瀛。名在列女籍，竹帛已光荣。淳于免诏狱，汉主为缇萦。津妾一棹歌，脱父于严刑。十子若不肖，不如一女英。豫让斩空衣，有心竟无成。要离杀庆忌，壮夫所素轻。妻子亦何辜，焚之买虚声。岂如东海妇，事立独扬名。,
答杜秀才五松见赠,李白,昔献长杨赋，天开云雨欢。当时待诏承明里，皆道扬雄才可观。敕赐飞龙二天马，黄金络头白玉鞍。浮云蔽日去不返，总为秋风摧紫兰。角巾东出商山道，采秀行歌咏芝草。路逢园绮笑向人，两君解来一何好。闻道金陵龙虎盘，还同谢脁望长安。千峰夹水向秋浦，五松名山当夏寒。铜井炎炉歊九天，赫如铸鼎荆山前。陶公矍铄呵赤电，回禄睢盱扬紫烟。此中岂是久留处，便欲烧丹从列仙。爱听松风且高卧，飕飕吹尽炎氛过。登崖独立望九州，阳春欲奏谁相和。闻君往年游锦城，章仇尚书倒屣迎。飞笺络绎奏明主，天书降问回恩荣。肮脏不能就珪组，至今空扬高蹈名。夫子工文绝世奇，五松新作天下推。吾非谢尚邀彦伯，异代风流各一时，一时相逢乐在今。袖拂白云开素琴，弹为三峡流泉音。从兹一别武陵去，去后桃花春水深。,
赠别从甥高五,李白,鱼目高泰山，不如一玙璠。贤甥即明月，声价动天门。能成吾宅相，不减魏阳元。自顾寡筹略，功名安所存。五木思一掷，如绳系穷猿。枥中骏马空，堂上醉人喧。黄金久已罄，为报故交恩。闻君陇西行，使我惊心魂。与尔共飘飖，云天各飞翻。江水流或卷，此心难具论。贫家羞好客，语拙觉辞繁。三朝空错莫，对饭却惭冤。自笑我非夫，生事多契阔。蓄积万古愤，向谁得开豁。天地一浮云，此身乃毫末。忽见无端倪，太虚可包括。去去何足道，临歧空复愁。肝胆不楚越，山河亦衾裯。云龙若相从，明主会见收。成功解相访，溪水桃花流。,
江夏行,李白,忆昔娇小姿，春心亦自持。为言嫁夫婿，得免长相思。谁知嫁商贾，令人却愁苦。自从为夫妻，何曾在乡土。去年下扬州，相送黄鹤楼。眼看帆去远，心逐江水流。只言期一载，谁谓历三秋。使妾肠欲断，恨君情悠悠。东家西舍同时发，北去南来不逾月。未知行李游何方，作个音书能断绝。适来往南浦，欲问西江船。正见当垆女，红妆二八年。一种为人妻，独自多悲凄。对镜便垂泪，逢人只欲啼。不如轻薄儿，旦暮长相随。悔作商人妇，青春长别离。如今正好同欢乐，君去容华谁得知。,
宣城送刘副使入秦,李白,君即刘越石，雄豪冠当时。凄清横吹曲，慷慨扶风词。虎啸俟腾跃，鸡鸣遭乱离。千金市骏马，万里逐王师。结交楼烦将，侍从羽林儿。统兵捍吴越，豺虎不敢窥。大勋竟莫叙，已过秋风吹。秉钺有季公，凛然负英姿。寄深且戎幕，望重必台司。感激一然诺，纵横两无疑。伏奏归北阙，鸣驺忽西驰。列将咸出祖，英僚惜分离。斗酒满四筵，歌啸宛溪湄。君携东山妓，我咏北门诗。贵贱交不易，恐伤中园葵。昔赠紫骝驹，今倾白玉卮。同欢万斛酒，未足解相思。此别又千里，秦吴渺天涯。月明关山苦，水剧陇头悲。借问几时还，春风入黄池。无令长相忆，折断绿杨枝。,赞美诗
感时留别从兄徐王延年从弟延陵,李白,天籁何参差，噫然大块吹。玄元包橐籥，紫气何逶迤。七叶运皇化，千龄光本支。仙风生指树，大雅歌螽斯。诸王若鸾虬，肃穆列藩维。哲兄锡茅土，圣代罗荣滋。九卿领徐方，七步继陈思。伊昔全盛日，雄豪动京师。冠剑朝凤阙，楼船侍龙池。鼓钟出朱邸，金翠照丹墀。君王一顾盼，选色献蛾眉。列戟十八年，未曾辄迁移。大臣小喑呜，谪窜天南垂。长沙不足舞，贝锦且成诗。佐郡浙江西，病闲绝驱驰。阶轩日苔藓，鸟雀噪檐帷。时乘平肩舆，出入畏人知。北宅聊偃憩，欢愉恤茕嫠。羞言梁苑地，烜赫耀旌旗。兄弟八九人，吴秦各分离。大贤达机兆，岂独虑安危。小子谢麟阁，雁行忝肩随。令弟字延陵，凤毛出天姿。清英神仙骨，芬馥茝兰蕤。梦得春草句，将非惠连谁。深心紫河车，与我特相宜。金膏犹罔象，玉液尚磷缁。伏枕寄宾馆，宛同清漳湄。药物多见馈，珍羞亦兼之。谁道溟渤深，犹言浅恩慈。鸣蝉游子意，促织念归期。骄阳何太赫，海水烁龙龟。百川尽凋枯，舟楫阁中逵。策马摇凉月，通宵出郊圻。泣别目眷眷，伤心步迟迟。愿言保明德，王室伫清夷。掺袂何所道，援毫投此辞。,
赠清漳明府侄聿,李白,我李百万叶，柯条布中州。天开青云器，日为苍生忧。小邑且割鸡，大刀伫烹牛。雷声动四境，惠与清漳流。弦歌咏唐尧，脱落隐簪组。心和得天真，风俗犹太古。牛羊散阡陌，夜寝不扃户。问此何以然，贤人宰吾土。举邑树桃李，垂阴亦流芬。河堤绕绿水，桑柘连青云。赵女不冶容，提笼昼成群。缲丝鸣机杼，百里声相闻。讼息鸟下阶，高卧披道帙。蒲鞭挂檐枝，示耻无扑抶.琴清月当户，人寂风入室。长啸一无言，陶然上皇逸。白玉壶冰水，壶中见底清。清光洞毫发，皎洁照群情。赵北美佳政，燕南播高名。过客览行谣，因之诵德声。,
赠僧崖公,李白,昔在朗陵东，学禅白眉空。大地了镜彻，回旋寄轮风。揽彼造化力，持为我神通。晚谒泰山君，亲见日没云。中夜卧山月，拂衣逃人群。授余金仙道，旷劫未始闻。冥机发天光，独朗谢垢氛。虚舟不系物，观化游江濆。江濆遇同声，道崖乃僧英。说法动海岳，游方化公卿。手秉玉麈尾，如登白楼亭。微言注百川，亹亹信可听。一风鼓群有，万籁各自鸣。启闭八窗牖，托宿掣电霆。自言历天台，搏壁蹑翠屏。凌兢石桥去，恍惚入青冥。昔往今来归，绝景无不经。何日更携手，乘杯向蓬瀛。,
登金陵冶城西北谢安墩,李白,晋室昔横溃，永嘉遂南奔。沙尘何茫茫，龙虎斗朝昏。胡马风汉草，天骄蹙中原。哲匠感颓运，云鹏忽飞翻。组练照楚国，旌旗连海门。西秦百万众，戈甲如云屯。投鞭可填江，一扫不足论。皇运有返正，丑虏无遗魂。谈笑遏横流，苍生望斯存。冶城访古迹，犹有谢安墩。凭览周地险，高标绝人喧。想像东山姿，缅怀右军言。梧桐识嘉树，蕙草留芳根。白鹭映春洲，青龙见朝暾。地古云物在，台倾禾黍繁。我来酌清波，于此树名园。功成拂衣去，归入武陵源。,
自梁园至敬亭山见会公谈陵阳山水兼期同游因,李白,我随秋风来，瑶草恐衰歇。中途寡名山，安得弄云月。渡江如昨日，黄叶向人飞。敬亭惬素尚，弭棹流清辉。冰谷明且秀，陵峦抱江城。粲粲吴与史，衣冠耀天京。水国饶英奇，潜光卧幽草。会公真名僧，所在即为宝。开堂振白拂，高论横青云。雪山扫粉壁，墨客多新文。为余话幽栖，且述陵阳美。天开白龙潭，月映清秋水。黄山望石柱，突兀谁开张。黄鹤久不来，子安在苍茫。东南焉可穷，山鸟飞绝处。稠叠千万峰，相连入云去。闻此期振策，归来空闭关。相思如明月，可望不可攀。何当移白足，早晚凌苍山。且寄一书札，令予解愁颜。,
军行,李白,骝马新跨白玉鞍，战罢沙场月色寒。城头铁鼓声犹震，匣里金刀血未干。,
白纻辞其一,李白,扬清歌，发皓齿，北方佳人东邻子。且吟白纻停绿水，长袖拂面为君起。寒云夜卷霜海空，胡风吹天飘塞鸿。玉颜满堂乐未终，馆娃日落歌吹濛。月寒江清夜沉沉，美人一笑千黄金。垂罗舞縠扬哀音，郢中白雪且莫吟，子夜吴歌动君心。动君心，冀君赏。愿作天池双鸳鸯，一朝飞去青云上。吴刀剪彩缝舞衣，明妆丽服夺春晖。扬眉转袖若雪飞，倾城独立世所稀。激楚结风醉忘归，高堂月落烛已微，玉钗挂缨君莫违。,
白纻辞其二,李白,馆娃日落歌吹深。月寒江清夜沉沉。美人一笑千黄金。垂罗舞縠扬哀音。郢中白雪且莫吟。子夜吴歌动君心。动君心。冀君赏。愿作天池双鸳鸯。一朝飞去青云上。,
笑歌行,李白,笑矣乎，笑矣乎。君不见曲如钩，古人知尔封公侯。君不见直如弦，古人知尔死道边。张仪所以只掉三寸舌，苏秦所以不垦二顷田。笑矣乎，笑矣乎。君不见沧浪老人歌一曲，还道沧浪濯吾足。平生不解谋此身，虚作离骚遣人读。笑矣乎，笑矣乎。赵有豫让楚屈平，卖身买得千年名。巢由洗耳有何益，夷齐饿死终无成。君爱身后名，我爱眼前酒。饮酒眼前乐，虚名何处有。男儿穷通当有时，曲腰向君君不知。猛虎不看几上肉，洪炉不铸囊中锥。笑矣乎，笑矣乎。宁武子，朱买臣，扣角行歌背负薪。今日逢君君不识，岂得不如佯狂人。,
赠张相镐其二,李白,本家陇西人。先为汉边将。功略盖天地。名飞青云上。苦战竟不侯。当年颇惆怅。世传崆峒勇。气激金风壮。英烈遗厥孙。百代神犹王。十五观奇书。作赋凌相如。龙颜惠殊宠。麟阁凭天居。晚途未云已。蹭蹬遭谗毁。想象晋末时。崩腾胡尘起。衣冠陷锋镝。戎虏盈朝市。石勒窥神州。刘聪劫天子。抚剑夜吟啸。雄心日千里。誓欲斩鲸鲵。澄清洛阳水。六合洒霖雨。万物无雕枯。我挥一杯水。自笑何区区。因人耻成事。贵欲决良图。灭虏不言功。飘然陟蓬壶。惟有安期舄。留之沧海隅。,
白鸠辞,李白,铿鸣钟，考朗鼓。歌白鸠，引拂舞。白鸠之白谁与邻，霜衣雪襟诚可珍。含哺七子能平均。食不咽，性安驯。首农政，鸣阳春。天子刻玉杖，镂形赐耆人。白鹭亦白非纯真，外洁其色心匪仁。阙五德，无司晨，胡为啄我葭下之紫鳞。鹰鹯雕鹗，贪而好杀。凤凰虽大圣，不愿以为臣。,
下途归石门旧居,李白,山高，越水清，握手无言伤别情。将欲辞君挂帆去，离魂不散烟郊树。此心郁怅谁能论，有愧叨承国士恩。云物共倾三月酒，岁时同饯五侯门。羡君素书尝满案，含丹照白霞色烂。余尝学道穷冥筌，梦中往往游仙山。何当脱屣谢时去，壶中别有日月天。俯仰人间易凋朽，钟峰五云在轩牖。惜别愁窥玉女窗，归来笑把洪崖手。隐居寺，隐居山，陶公炼液栖其间。凝神闭气昔登攀，恬然但觉心绪闲。数人不知几甲子，昨夜犹带冰霜颜。我离虽则岁物改，如今了然失所在。别君莫道不尽欢，悬知乐客遥相待。石门流水遍桃花，我亦曾到秦人家。不知何处得鸡豕，就中仍见繁桑麻。翛然远与世事间，装鸾驾鹤又复远。何必长从七贵游，劳生徒聚万金产。挹君去，长相思，云游雨散从此辞。欲知怅别心易苦，向暮春风杨柳丝。,友情诗
上之回,李白,三十六离宫，楼台与天通。阁道步行月，美人愁烟空。恩疏宠不及，桃李伤春风。淫乐意何极，金舆向回中。万乘出黄道，千旗扬彩虹。前军细柳北，后骑甘泉东。岂问渭川老，宁邀襄野童。秋暮瑶池宴，归来乐未穷。,忧国忧民
赠从弟南平太守之遥其一,李白,少年不得意，落魄无安居。愿随任公子，欲钓吞舟鱼。常时饮酒逐风景，壮心遂与功名疏。兰生谷底人不锄，云在高山空卷舒。汉家天子驰驷马，赤军蜀道迎相如。天门九重谒圣人，龙颜一解四海春。彤庭左右呼万岁，拜贺明主收沉沦。翰林秉笔回英眄，麟阁峥嵘谁可见。承恩初入银台门，著书独在金銮殿。龙钩雕镫白玉鞍，象床绮席黄金盘。当时笑我微贱者，却来请谒为交欢。一朝谢病游江海，畴昔相知几人在。前门长揖后门关，今日结交明日改。爱君山岳心不移，随君云雾迷所为。梦得池塘生春草，使我长价登楼诗。别后遥传临海作，可见羊何共和之。,
古风其十八,李白,天津三月时。千门桃与李。朝为断肠花。暮逐东流水。前水复后水。古今相续流。新人非旧人。年年桥上游。鸡鸣海色动。谒帝罗公侯。月落西上阳。余辉半城楼。衣冠照云日。朝下散皇州。鞍马如飞龙。黄金络马头。行人皆辟易。志气横嵩丘。入门上高堂。列鼎错珍羞。香风引赵舞。清管随齐讴。七十紫鸳鸯。双双戏庭幽。行乐争昼夜。自言度千秋。功成身不退。自古多愆尤。黄犬空叹息。绿珠成衅雠。何如鸱夷子。散发棹扁舟。,
北上行,李白,北上何所苦，北上缘太行。磴道盘且峻，巉岩凌穹苍。马足蹶侧石，车轮摧高冈。沙尘接幽州，烽火连朔方。杀气毒剑戟，严风裂衣裳。奔鲸夹黄河，凿齿屯洛阳。前行无归日，返顾思旧乡。惨戚冰雪里，悲号绝中肠。尺布不掩体，皮肤剧枯桑。汲水涧谷阻，采薪陇坂长。猛虎又掉尾，磨牙皓秋霜。草木不可餐，饥饮零露浆。叹此北上苦，停骖为之伤。何日王道平，开颜睹天光。,
感遇其一,李白,吾爱王子晋，得道伊洛滨。金骨既不毁，玉颜长自春。可怜浮丘公，猗靡与情亲。举首白日间，分明谢时人。二仙去已远，梦想空殷勤。可叹东篱菊，茎疏叶且微。虽言异兰蕙，亦自有芳菲。未泛盈樽酒，徒沾清露辉。当荣君不采，飘落欲何依。昔余闻姮娥，窃药驻云发。不自娇玉颜，方希炼金骨。飞去身莫返，含笑坐明月。紫宫夸蛾眉，随手会凋歇。宋玉事楚王，立身本高洁。巫山赋彩云，郢路歌白雪。举国莫能和，巴人皆卷舌。一感登徒言，恩情遂中绝。,
自代内赠,李白,宝刀截流水，无有断绝时。妾意逐君行，缠绵亦如之。别来门前草，秋巷春转碧。扫尽更还生，萋萋满行迹。鸣凤始相得，雄惊雌各飞。游云落何山，一往不见归。估客发大楼，知君在秋浦。梁苑空锦衾，阳台梦行雨。妾家三作相，失势去西秦。犹有旧歌管，凄清闻四邻。曲度入紫云，啼无眼中人。妾似井底桃，开花向谁笑。君如天上月，不肯一回照。窥镜不自识，别多憔悴深。安得秦吉了，为人道寸心。,
登梅冈望金陵赠族侄高座寺僧中孚,李白,钟山抱金陵，霸气昔腾发。天开帝王居，海色照宫阙。群峰如逐鹿，奔走相驰突。江水九道来，云端遥明没。时迁大运去，龙虎势休歇。我来属天清，登览穷楚越。吾宗挺禅伯，特秀鸾凤骨。众星罗青天，明者独有月。冥居顺生理，草木不剪伐。烟窗引蔷薇，石壁老野蕨。吴风谢安屐，白足傲履袜。几宿一下山，萧然忘干谒。谈经演金偈，降鹤舞海雪。时闻天香来，了与世事绝。佳游不可得，春风惜远别。赋诗留岩屏，千载庶不灭。,描写秋天
长相思二首,李白,长相思，在长安。络纬秋啼金井栏，微霜凄凄簟色寒。孤灯不明思欲绝，卷帷望月空长叹，美人如花隔云端。上有青冥之长天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔时横波目，今作流泪泉。不信妾肠断，归来看取明镜前。,思念诗，唐诗三百首
过汪氏别业其一,李白,游山谁可游，子明与浮丘。叠岭碍河汉，连峰横斗牛。汪生面北阜，池馆清且幽。我来感意气，捶炰列珍羞。扫石待归月，开池涨寒流。酒酣益爽气，为乐不知秋。畴昔未识君，知君好贤才。随山起馆宇，凿石营池台。星火五月中，景风从南来。数枝石榴发，一丈荷花开。恨不当此时，相过醉金罍。我行值木落，月苦清猿哀。永夜达五更，吴歈送琼杯。酒酣欲起舞，四座歌相催。日出远海明，轩车且裴回。更游龙潭去，枕石拂莓苔。,
紫骝马,李白,紫骝行且嘶，双翻碧玉蹄。临流不肯渡，似惜锦障泥。白雪关山远，黄云海戍迷。挥鞭万里去，安得念春闺。,描写马
陪侍郎叔游洞庭醉后三首,李白,今日竹林宴，我家贤侍郎。三杯容小阮，醉后发清狂。船上齐桡乐，湖心泛月归。白鸥闲不去，争拂酒筵飞。刬却君山好，平铺湘水流。巴陵无限酒，醉杀洞庭秋。,
赠从弟冽,李白,楚人不识凤，重价求山鸡。献主昔云是，今来方觉迷。自居漆园北，久别咸阳西。风飘落日去，节变流莺啼。桃李寒未开，幽关岂来蹊。逢君发花萼，若与青云齐。及此桑叶绿，春蚕起中闺。日出布谷鸣，田家拥锄犁。顾余乏尺土，东作谁相携。傅说降霖雨，公输造云梯。羌戎事未息，君子悲涂泥。报国有长策，成功羞执圭。无由谒明主，杖策还蓬藜。他年尔相访，知我在磻溪。,
送贺宾客归越,李白,镜湖流水漾清波，狂客归舟逸兴多。山阴道士如相见，应写黄庭换白鹅。,友情诗
泾川送族弟□【金享】,李白,泾川三百里，若耶羞见之。锦石照碧山，两边白鹭鸶。佳境千万曲，客行无歇时。上有琴高水，下有陵阳祠。仙人不见我，明月空相知。问我何事来，卢敖结幽期。蓬山振雄笔，绣服挥清词。江湖发秀色，草木含荣滋。置酒送惠连，吾家称白眉。愧无海峤作，敢阙河梁诗。见尔复几朝，俄然告将离。中流漾彩鹢，列岸丛金羁。叹息苍梧凤，分栖琼树枝。清晨各飞去，飘落天南垂。望极落日尽，秋深暝猿悲。寄情与流水，但有长相思。,
登黄山凌□台送族弟溧阳尉济充泛舟赴华阴,李白,鸾乃凤之族，翱翔紫云霓。文章辉五色，双在琼树栖。一朝各飞去，凤与鸾俱啼。炎赫五月中，朱曦烁河堤。尔从泛舟役，使我心魂凄。秦地无碧草，南云喧鼓鼙。君王减玉膳，早起思鸣鸡。漕引救关辅，疲人免涂泥。宰相作霖雨，农夫得耕犁。静者伏草间，群才满金闺。空手无壮士，穷居使人低。送君登黄山，长啸倚天梯。小舟若凫雁，大舟若鲸鲵。开帆散长风，舒卷与云齐。日入牛渚晦，苍然夕烟迷。相思定何许，杳在洛阳西。,
酬崔五郎中,李白,朔云横高天，万里起秋色。壮士心飞扬，落日空叹息。长啸出原野，凛然寒风生。幸遭圣明时，功业犹未成。奈何怀良图，郁悒独愁坐。杖策寻英豪，立谈乃知我。崔公生民秀，缅邈青云姿。制作参造化，托讽含神祇。海岳尚可倾，吐诺终不移。是时霜飙寒，逸兴临华池。起舞拂长剑，四座皆扬眉。因得穷欢情，赠我以新诗。又结汗漫期，九垓远相待。举身憩蓬壶，濯足弄沧海。从此凌倒景，一去无时还。朝游明光宫，暮入阊阖关。但得长把袂，何必嵩丘山。,
春日陪杨江宁及诸官宴北湖感古作,李白,昔闻颜光禄，攀龙宴京湖。楼船入天镜，帐殿开云衢。君王歌大风，如乐丰沛都。延年献佳作，邈与诗人俱。我来不及此，独立钟山孤。杨宰穆清风，芳声腾海隅。英僚满四座，粲若琼林敷。鹢首弄倒景，蛾眉缀明珠。新弦采梨园，古舞娇吴歈。曲度绕云汉，听者皆欢娱。鸡栖何嘈嘈，沿月沸笙竽。古之帝宫苑，今乃人樵苏。感此劝一觞，愿君覆瓢壶。荣盛当作乐，无令后贤吁。,
郢门秋怀,李白,郢门一为客，巴月三成弦。朔风正摇落，行子愁归旋。杳杳山外日，茫茫江上天。人迷洞庭水，雁度潇湘烟。清旷谐宿好，缁磷及此年。百龄何荡漾，万化相推迁。空谒苍梧帝，徒寻溟海仙。已闻蓬海浅，岂见三桃圆。倚剑增浩叹，扪襟还自怜。终当游五湖，濯足沧浪泉。,描写秋天，思乡诗
于五松山赠南陵常赞府,李白,为草当作兰，为木当作松。兰秋香风远，松寒不改容。松兰相因依，萧艾徒丰茸。鸡与鸡并食，鸾与鸾同枝。拣珠去沙砾，但有珠相随。远客投名贤，真堪写怀抱。若惜方寸心，待谁可倾倒。虞卿弃赵相，便与魏齐行。海上五百人，同日死田横。当时不好贤，岂传千古名。愿君同心人，于我少留情。寂寂还寂寂，出门迷所适。长铗归来乎，秋风思归客。,
送温处士归黄山白鹅峰旧居,李白,黄山四千仞，三十二莲峰。丹崖夹石柱，菡萏金芙蓉。伊昔升绝顶，下窥天目松。仙人炼玉处，羽化留馀踪。亦闻温伯雪，独往今相逢。采秀辞五岳，攀岩历万重。归休白鹅岭，渴饮丹砂井。凤吹我时来，云车尔当整。去去陵阳东，行行芳桂丛。回溪十六度，碧嶂尽晴空。他日还相访，乘桥蹑彩虹。,
答长安崔少府叔封游终南翠微寺太宗皇帝金沙,李白,河伯见海若，傲然夸秋水。小物昧远图，宁知通方士。多君紫霄意，独往苍山里。地古寒云深，岩高长风起。初登翠微岭，复憩金沙泉。践苔朝霜滑，弄波夕月圆。饮彼石下流，结萝宿溪烟。鼎湖梦渌水，龙驾空茫然。早行子午关，却登山路远。拂琴听霜猿，灭烛乃星饭。人烟无明异，鸟道绝往返。攀崖倒青天，下视白日晚。既过石门隐，还唱石潭歌。涉雪搴紫芳，濯缨想清波。此人不可见，此地君自过。为余谢风泉，其如幽意何。,
春陪商州裴使君游石娥溪时欲东游遂有此赠,李白,裴公有仙标，拔俗数千丈。澹荡沧洲云，飘飖紫霞想。剖竹商洛间，政成心已闲。萧条出世表，冥寂闭玄关。我来属芳节，解榻时相悦。褰帷对云峰，扬袂指松雪。暂出东城边，遂游西岩前。横天耸翠壁，喷壑鸣红泉。寻幽殊未歇，爱此春光发。溪傍饶名花，石上有好月。命驾归去来，露华生翠苔。淹留惜将晚，复听清猿哀。清猿断人肠，游子思故乡。明发首东路，此欢焉可忘。,
结客少年场行,李白,紫燕黄金瞳，啾啾摇绿騣。平明相驰逐，结客洛门东。少年学剑术，凌轹白猿公。珠袍曳锦带，匕首插吴鸿。由来万夫勇，挟此生雄风。托交从剧孟，买醉入新丰。笑尽一杯酒，杀人都市中。羞道易水寒，从令日贯虹。燕丹事不立，虚没秦帝宫。舞阳死灰人，安可与成功。,
送友人寻越中山水,李白,闻道稽山去，偏宜谢客才。千岩泉洒落，万壑树萦回。东海横秦望，西陵绕越台。湖清霜镜晓，涛白雪山来。八月枚乘笔，三吴张翰杯。此中多逸兴，早晚向天台。,山水诗
落日忆山中,李白,雨后烟景绿，晴天散馀霞。东风随春归，发我枝上花。花落时欲暮，见此令人嗟。愿游名山去，学道飞丹砂。,描写春天，描写风
送储邕之武昌,李白,黄鹤西楼月，长江万里情。春风三十度，空忆武昌城。送尔难为别，衔杯惜未倾。湖连张乐地，山逐泛舟行。诺为楚人重，诗传谢脁清。沧浪吾有曲，寄入棹歌声。第一百七十八卷,
酬张卿夜宿南陵见赠,李白,月出鲁城东，明如天上雪。鲁女惊莎鸡，鸣机应秋节。当君相思夜，火落金风高。河汉挂户牖，欲济无轻舠。我昔辞林丘，云龙忽相见。客星动太微，朝去洛阳殿。尔来得茂彦，七叶仕汉馀。身为下邳客，家有圯桥书。傅说未梦时，终当起岩野。万古骑辰星，光辉照天下。与君各未遇，长策委蒿莱。宝刀隐玉匣，锈涩空莓苔。遂令世上愚，轻我土与灰。一朝攀龙去，蛙黾安在哉。故山定有酒，与尔倾金罍。,
与南陵常赞府游五松山山在南陵铜井西五里,李白,安石泛溟渤，独啸长风还。逸韵动海上，高情出人间。灵异可并迹，澹然与世闲。我来五松下，置酒穷跻攀。征古绝遗老，因名五松山。五松何清幽，胜境美沃州。萧飒鸣洞壑，终年风雨秋。响入百泉去，听如三峡流。剪竹扫天花，且从傲吏游。龙堂若可憩，吾欲归精修。,
春日行,李白,深宫高楼入紫清，金作蛟龙盘绣楹。佳人当窗弄白日，弦将手语弹鸣筝。春风吹落君王耳，此曲乃是升天行。因出天池泛蓬瀛，楼船蹙沓波浪惊。三千双蛾献歌笑，挝钟考鼓宫殿倾，万姓聚舞歌太平。我无为，人自宁。三十六帝欲相迎，仙人飘翩下云輧。帝不去，留镐京。安能为轩辕，独往入窅冥。小臣拜献南山寿，陛下万古垂鸿名。,描写春天
送鲁郡刘长史迁弘农长史,李白,鲁国一杯水，难容横海鳞。仲尼且不敬，况乃寻常人。白玉换斗粟，黄金买尺薪。闭门木叶下，始觉秋非春。闻君向西迁，地即鼎湖邻。宝镜匣苍藓，丹经埋素尘。轩后上天时，攀龙遗小臣。及此留惠爱，庶几风化淳。鲁缟如白烟，五缣不成束。临行赠贫交，一尺重山岳。相国齐晏子，赠行不及言。托阴当树李，忘忧当树萱。他日见张禄，绨袍怀旧恩。,
和卢侍御通塘曲,李白,君夸通塘好，通塘胜耶溪。通塘在何处，远在寻阳西。青萝袅袅挂烟树，白鹇处处聚沙堤。石门中断平湖出，百丈金潭照云日。何处沧浪垂钓翁，鼓棹渔歌趣非一。相逢不相识，出没绕通塘。浦边清水明素足，别有浣沙吴女郎。行尽绿潭潭转幽，疑是武陵春碧流。秦人鸡犬桃花里，将比通塘渠见羞。通塘不忍别，十去九迟回。偶逢佳境心已醉，忽有一鸟从天来。月出青山送行子，四边苦竹秋声起。长吟白雪望星河，双垂两足扬素波。梁鸿德耀会稽日，宁知此中乐事多。第一百六十八卷,
早秋赠裴十七仲堪,李白,远海动风色，吹愁落天涯。南星变大火，热气馀丹霞。光景不可回，六龙转天车。荆人泣美玉，鲁叟悲匏瓜。功业若梦里，抚琴发长嗟。裴生信英迈，屈起多才华。历抵海岱豪，结交鲁朱家。复携两少女，艳色惊荷葩。双歌入青云，但惜白日斜。穷溟出宝贝，大泽饶龙蛇。明主倘见收，烟霞路非赊。时命若不会，归应炼丹砂。,赞美诗
学古思边,李白,衔悲上陇首，肠断不见君。流水若有情，幽哀从此分。苍茫愁边色，惆怅落日曛。山外接远天，天际复有云。白雁从中来，飞鸣苦难闻。足系一书札，寄言难离群。离群心断绝，十见花成雪。胡地无春晖，征人行不归。相思杳如梦，珠泪湿罗衣。,
陪族叔刑部侍郎晔及中书贾舍人至游洞庭五首,李白,洞庭西望楚江分，水尽南天不见云。日落长沙秋色远，不知何处吊湘君。南湖秋水夜无烟，耐可乘流直上天。且就洞庭赊月色，将船买酒白云边。洛阳才子谪湘川，元礼同舟月下仙。记得长安还欲笑，不知何处是西天。洞庭湖西秋月辉，潇湘江北早鸿飞。醉客满船歌白苎，不知霜露入秋衣。帝子潇湘去不还，空馀秋草洞庭间。淡扫明湖开玉镜，丹青画出是君山。,
赠王汉阳,李白,天落白玉棺，王乔辞叶县。一去未千年，汉阳复相见。犹乘飞凫舄，尚识仙人面。鬓发何青青，童颜皎如练。吾曾弄海水，清浅嗟三变。果惬麻姑言，时光速流电。与君数杯酒，可以穷欢宴。白云归去来，何事坐交战。,
赠从弟宣州长史昭,李白,淮南望江南，千里碧山对。我行倦过之，半落青天外。宗英佐雄郡，水陆相控带。长川豁中流，千里泻吴会。君心亦如此，包纳无小大。摇笔起风霜，推诚结仁爱。讼庭垂桃李，宾馆罗轩盖。何意苍梧云，飘然忽相会。才将圣不偶，命与时俱背。独立山海间，空老圣明代。知音不易得，抚剑增感慨。当结九万期，中途莫先退。,
秋登巴陵望洞庭,李白,清晨登巴陵，周览无不极。明湖映天光，彻底见秋色。秋色何苍然，际海俱澄鲜。山青灭远树，水绿无寒烟。来帆出江中，去鸟向日边。风清长沙浦，山空云梦田。瞻光惜颓发，阅水悲徂年。北渚既荡漾，东流自潺湲。郢人唱白雪，越女歌采莲。听此更肠断，凭崖泪如泉。,
王右军,李白,右军本清真，潇洒出风尘。山阴过羽客，爱此好鹅宾。扫素写道经，笔精妙入神。书罢笼鹅去，何曾别主人。,
箜篌谣,李白,攀天莫登龙，走山莫骑虎。贵贱结交心不移，唯有严陵及光武。周公称大圣，管蔡宁相容。汉谣一斗粟，不与淮南舂。兄弟尚路人，吾心安所从。他人方寸间，山海几千重。轻言托朋友，对面九疑峰。开花必早落，桃李不如松。管鲍久已死，何人继其踪。,友情诗，哲理诗
留别于十一兄逖裴十三游塞垣,李白,太公渭川水，李斯上蔡门。钓周猎秦安黎元，小鱼鵕兔何足言。天张云卷有时节，吾徒莫叹羝触藩。于公白首大梁野，使人怅望何可论。既知朱亥为壮士，且愿束心秋毫里。秦赵虎争血中原，当去抱关救公子。裴生览千古，龙鸾炳文章。悲吟雨雪动林木，放书辍剑思高堂。劝尔一杯酒，拂尔裘上霜。尔为我楚舞，吾为尔楚歌。且探虎穴向沙漠，鸣鞭走马凌黄河。耻作易水别，临岐泪滂沱。,
留别广陵诸公（一作留别邯郸故人）,李白,忆昔作少年，结交赵与燕。金羁络骏马，锦带横龙泉。寸心无疑事，所向非徒然。晚节觉此疏，猎精草太玄。空名束壮士，薄俗弃高贤。中回圣明顾，挥翰凌云烟。骑虎不敢下，攀龙忽堕天。还家守清真，孤洁励秋蝉。炼丹费火石，采药穷山川。卧海不关人，租税辽东田。乘兴忽复起，棹歌溪中船。临醉谢葛强，山公欲倒鞭。狂歌自此别，垂钓沧浪前。,
日出东南隅行,李白,秦楼出佳丽，正值朝日光。陌头能驻马，花处复添香。,
少年行其三,李白,君不见淮南少年游侠客，白日球猎夜拥掷。呼卢百万终不惜，报仇千里如咫尺。少年游侠好经过，浑身装束皆绮罗。蕙兰相随喧妓女，风光去处满笙歌。骄矜自言不可有，侠士堂中养来久。好鞍好马乞与人，十千五千旋沽酒。赤心用尽为知己，黄金不惜栽桃李。桃李栽来几度春，一回花落一回新。府县尽为门下客，王侯皆是平交人。男儿百年且乐命，何须徇书受贫病。男儿百年且荣身，何须徇节甘风尘。衣冠半是征战士，穷儒浪作林泉民。遮莫枝根长百丈，不如当代多还往。遮莫姻亲连帝城，不如当身自簪缨。看取富贵眼前者，何用悠悠身后名。,
西岳云台歌送丹丘子,李白,西岳峥嵘何壮哉，黄河如丝天际来。黄河万里触山动，盘涡毂转秦地雷。荣光休气纷五彩，千年一清圣人在。巨灵咆哮擘两山，洪波喷箭射东海。三峰却立如欲摧，翠崖丹谷高掌开。白帝金精运元气，石作莲花云作台。云台阁道连窈冥，中有不死丹丘生。明星玉女备洒扫，麻姑搔背指爪轻。我皇手把天地户，丹丘谈天与天语。九重出入生光辉，东来蓬莱复西归。玉浆倘惠故人饮，骑二茅龙上天飞。,山水诗
上清宝鼎诗（前见《东观馀论》，后见《王直,李白,我居清空表，君处红埃中。仙人持玉尺，废君多少才。玉尺不可尽，君才无时休。咽服十二环，奄有仙人房。暮骑紫麟去，海气侵肌凉。赠我累累珠，靡靡明月光。,
浔阳送弟昌峒鄱阳司马作,李白,桑落洲渚连，沧江无云烟。寻阳非剡水，忽见子猷船。飘然欲相近，来迟杳若仙。人乘海上月，帆落湖中天。一睹无二诺，朝欢更胜昨。尔则吾惠连，吾非尔康乐。朱绂白银章，上官佐鄱阳。松门拂中道，石镜回清光。摇扇及于越，水亭风气凉。与尔期此亭，期在秋月满。时过或未来，两乡心已断。吴山对楚岸，彭蠡当中州。相思定如此，有穷尽年愁。,
游溧阳北湖亭望瓦屋山怀古赠同旅,李白,朝登北湖亭，遥望瓦屋山。天清白露下，始觉秋风还。游子托主人，仰观眉睫间。目色送飞鸿，邈然不可攀。长吁相劝勉，何事来吴关。闻有贞义女，振穷溧水湾。清光了在眼，白日如披颜。高坟五六墩，崒兀栖猛虎。遗迹翳九泉，芳名动千古。子胥昔乞食，此女倾壶浆。运开展宿愤，入楚鞭平王。凛冽天地间，闻名若怀霜。壮夫或未达，十步九太行。与君拂衣去，万里同翱翔。,赞美诗
淮南卧病书怀寄蜀中赵徵君蕤,李白,吴会一浮云，飘如远行客。功业莫从就，岁光屡奔迫。良图俄弃捐，衰疾乃绵剧。古琴藏虚匣，长剑挂空壁。楚冠怀锺仪，越吟比庄舄。国门遥天外，乡路远山隔。朝忆相如台，夜梦子云宅。旅情初结缉，秋气方寂历。风入松下清，露出草间白。故人不可见，幽梦谁与适。寄书西飞鸿，赠尔慰离析。,
古风其三十九,李白,登高望四海。天地何漫漫。霜被群物秋。风飘大荒寒。荣华东流水。万事皆波澜。白日掩徂辉。浮云无定端。梧桐巢燕雀。枳棘栖鸳鸾。且复归去来。剑歌行路难。,
淮阴书怀寄王宗成（一作王宗城）,李白,沙墩至梁苑，二十五长亭。大舶夹双橹，中流鹅鹳鸣。云天扫空碧，川岳涵馀清。飞凫从西来，适与佳兴并。眷言王乔鸟，婉娈故人情。复此亲懿会，而增交道荣。沿洄且不定，飘忽怅徂征。暝投淮阴宿，欣得漂母迎。斗酒烹黄鸡，一餐感素诚。予为楚壮士，不是鲁诸生。有德必报之，千金耻为轻。缅书羁孤意，远寄棹歌声。,
结袜子,李白,燕南壮士吴门豪，筑中置铅鱼隐刀。感君恩重许君命，太山一掷轻鸿毛。,
商山四皓,李白,白发四老人，昂藏南山侧。偃卧松雪间，冥翳不可识。云窗拂青霭，石壁横翠色。龙虎方战争，于焉自休息。秦人失金镜，汉祖升紫极。阴虹浊太阳，前星遂沦匿。一行佐明圣，倏起生羽翼。功成身不居，舒卷在胸臆。窅冥合元化，茫昧信难测。飞声塞天衢，万古仰遗则。,
纪南陵题五松山（一作南陵五松山感时赠别,李白,圣达有去就，潜光愚其德。鱼与龙同池，龙去鱼不测。当时版筑辈，岂知傅说情。一朝和殷羹，光气为列星。伊尹生空桑，捐庖佐皇极。桐宫放太甲，摄政无愧色。三年帝道明，委质终辅翼。旷哉至人心，万古可为则。时命或大缪，仲尼将奈何。鸾凤忽覆巢，麒麟不来过。龟山蔽鲁国，有斧且无柯。归来归去来，宵济越洪波。,
夜坐吟,李白,踏踏马头谁见过，眼看北斗直天河。西风罗幕生翠波，铅华笑妾颦青蛾。为君起唱长相思。帘外严霜皆倒飞，明星烂烂东方陲。红霞稍出东南涯，陆郎去矣乘斑骓。,
来日大难,李白,来日一身，携粮负薪。道长食尽，苦口焦唇。今日醉饱，乐过千春。仙人相存，诱我远学。海陵三山，陆憩五岳。乘龙天飞，目瞻两角。授以神药，金丹满握。蟪蛄蒙恩。深愧短促。思填东海，强衔一木。道重天地，轩师广成。蝉翼九五，以求长生。下士大笑，如苍蝇声。,
夜坐吟,李白,冬夜夜寒觉夜长，沉吟久坐坐北堂。冰合井泉月入闺，金缸青凝照悲啼。金缸灭，啼转多。掩妾泪，听君歌。歌有声，妾有情。情声合，两无违。一语不入意，从君万曲梁尘飞。,
送杨少府赴选,李白,大国置衡镜，准平天地心。群贤无邪人，朗鉴穷情深。吾君咏南风，衮冕弹鸣琴。时泰多美士，京国会缨簪。山苗落涧底，幽松出高岑。夫子有盛才，主司得球琳。流水非郑曲，前行遇知音。衣工剪绮绣，一误伤千金。何惜刀尺馀，不裁寒女衾。我非弹冠者，感别但开襟。空谷无白驹，贤人岂悲吟。大道安弃物，时来或招寻。尔见山吏部，当应无陆沉。,
赠裴十四,李白,朝见裴叔则，朗如行玉山，黄河落天走东海，万里写入胸怀间。身骑白鼋不敢度，金高南山买君顾。裴回六合无相知，飘若浮云且西去。,
赠嵩山焦炼师,李白,二室凌青天，三花含紫烟。中有蓬海客，宛疑麻姑仙。道在喧莫染，迹高想已绵。时餐金鹅蕊，屡读青苔篇。八极恣游憩，九垓长周旋。下瓢酌颍水，舞鹤来伊川。还归空山上，独拂秋霞眠。萝月挂朝镜，松风鸣夜弦。潜光隐嵩岳，炼魄栖云幄。霓裳何飘飖，凤吹转绵邈。愿同西王母，下顾东方朔。紫书倘可传，铭骨誓相学。,
与周刚清溪玉镜潭宴别潭在秋浦桃胡陂下,李白,康乐上官去，永嘉游石门。江亭有孤屿，千载迹犹存。我来游秋浦，三入桃陂源。千峰照积雪，万壑尽啼猿。兴与谢公合，文因周子论。扫崖去落叶，席月开清樽。溪当大楼南，溪水正南奔。回作玉镜潭，澄明洗心魂。此中得佳境，可以绝嚣喧。清夜方归来，酣歌出平原。别后经此地，为余谢兰荪。,
古风其七,李白,五鹤西北来。飞飞凌太清。仙人绿云上。自道安期名。两两白玉童。双吹紫鸾笙。去影忽不见。回风送天声。我欲一问之。飘然若流星。愿餐金光草。寿与天齐倾。(此诗另有一作客有鹤上仙。飞飞凌太清。扬言碧云里。自道安期名。两两白玉童。双吹紫鸾笙。飘然下倒影。倏忽无留形。遗我金光草。服之四体轻。将随赤松去。对博坐蓬瀛。）,
登高丘而望远,李白,登高丘，望远海。六鳌骨已霜，三山流安在。扶桑半摧折，白日沈光彩。银台金阙如梦中，秦皇汉武空相待。精卫费木石，鼋鼍无所凭。君不见骊山茂陵尽灰灭，牧羊之子来攀登。盗贼劫宝玉，精灵竟何能。穷兵黩武今如此，鼎湖飞龙安可乘。,
白纻辞其三,李白,吴刀剪彩缝舞衣。明妆丽服夺春晖。扬眉转袖若雪飞。倾城独立世所稀。激楚结风醉忘归。高堂月落烛已微。玉钗挂缨君莫违。,
门有车马客行,李白,门有车马宾，金鞍曜朱轮。谓从丹霄落，乃是故乡亲。呼儿扫中堂，坐客论悲辛。对酒两不饮，停觞泪盈巾。叹我万里游，飘飘三十春。空谈帝王略，紫绶不挂身。雄剑藏玉匣，阴符生素尘。廓落无所合，流离湘水滨。借问宗党间，多为泉下人。生苦百战役，死托万鬼邻。北风扬胡沙，埋翳周与秦。大运且如此，苍穹宁匪仁。恻怆竟何道，存亡任大钧。,
颍阳别元丹丘之淮阳,李白,吾将元夫子，异姓为天伦。本无轩裳契，素以烟霞亲。尝恨迫世网，铭意俱未伸。松柏虽寒苦，羞逐桃李春。悠悠市朝间，玉颜日缁磷。所失重山岳，所得轻埃尘。精魄渐芜秽，衰老相凭因。我有锦囊诀，可以持君身。当餐黄金药，去为紫阳宾。万事难并立，百年犹崇晨。别尔东南去，悠悠多悲辛。前志庶不易，远途期所遵。已矣归去来，白云飞天津。,
豳歌行上新平长史兄粲,李白,豳谷稍稍振庭柯，泾水浩浩扬湍波。哀鸿酸嘶暮声急，愁云苍惨寒气多。忆昨去家此为客，荷花初红柳条碧。中宵出饮三百杯，明朝归揖二千石。宁知流寓变光辉，胡霜萧飒绕客衣。寒灰寂寞凭谁暖，落叶飘扬何处归。吾兄行乐穷曛旭，满堂有美颜如玉。赵女长歌入彩云，燕姬醉舞娇红烛。狐裘兽炭酌流霞，壮士悲吟宁见嗟。前荣后枯相翻覆，何惜馀光及棣华。,
登高丘而望远,李白,登高丘而望远海，六鳌骨已霜，三山流安在？扶桑半摧折，白日沉光彩。银台金阙如梦中，秦皇汉武空相待。精卫费木石，鼋鼍无所凭。君不见骊山茂陵尽灰灭，牧羊之子来攀登。盗贼劫宝玉，精灵竟何能。穷兵黩武今如此，鼎湖飞龙安可乘？,
代寄情楚词体,李白,君不来兮，徒蓄怨积思而孤吟。云阳一去已远，隔巫山绿水之沉沉。留馀香兮染绣被，夜欲寝兮愁人心。朝驰余马于青楼，怳若空而夷犹。浮云深兮不得语，却惆怅而怀忧。使青鸟兮衔书，恨独宿兮伤离居。何无情而雨绝，梦虽往而交疏。横流涕而长嗟，折芳洲之瑶华。送飞鸟以极目，怨夕阳之西斜。愿为连根同死之秋草，不作飞空之落花。,
寻鲁城北范居士失道落苍耳中见范置酒摘苍耳,李白,雁度秋色远，日静无云时。客心不自得，浩漫将何之。忽忆范野人，闲园养幽姿。茫然起逸兴，但恐行来迟。城壕失往路，马首迷荒陂。不惜翠云裘，遂为苍耳欺。入门且一笑，把臂君为谁。酒客爱秋蔬，山盘荐霜梨。他筵不下箸，此席忘朝饥。酸枣垂北郭，寒瓜蔓东篱。还倾四五酌，自咏猛虎词。近作十日欢，远为千载期。风流自簸荡，谑浪偏相宜。酣来上马去，却笑高阳池。,友情诗，豪放诗
咏苎萝山,李白,西施越溪女，出自苎萝山。秀色掩今古，荷花羞玉颜。浣纱弄碧水，自与清波闲。皓齿信难开，沉吟碧云间。勾践徵绝艳，扬蛾入吴关。提携馆娃宫，杳渺讵可攀。一破夫差国，千秋竟不还。,爱情诗，怀古诗
古风其十四,李白,胡关饶风沙。萧索竟终古。木落秋草黄。登高望戎虏。荒城空大漠。边邑无遗堵。白骨横千霜。嵯峨蔽榛莽。借问谁凌虐。天骄毒威武。赫怒我圣皇。劳师事鼙鼓。阳和变杀气。发卒骚中土。三十六万人。哀哀泪如雨。且悲就行役。安得营农圃。不见征戍儿。岂知关山苦。李牧今不在。边人饲豺虎。,
鹦鹉洲,李白,鹦鹉来过吴江水，江上洲传鹦鹉名。鹦鹉西飞陇山去，芳洲之树何青青。烟开兰叶香风暖，岸夹桃花锦浪生。迁客此时徒极目，长洲孤月向谁明。,
寻高凤石门山中元丹丘,李白,寻幽无前期，乘兴不觉远。苍崖渺难涉，白日忽欲晚。未穷三四山，已历千万转。寂寂闻猿愁，行行见云收。高松来好月，空谷宜清秋。溪深古雪在，石断寒泉流。峰峦秀中天，登眺不可尽。丹丘遥相呼，顾我忽而哂。遂造穷谷间，始知静者闲。留欢达永夜，清晓方言还。,
望鹦鹉洲怀祢衡,李白,魏帝营八极，蚁观一祢衡。黄祖斗筲人，杀之受恶名。吴江赋鹦鹉，落笔超群英。锵锵振金玉，句句欲飞鸣。鸷鹗啄孤凤，千春伤我情。五岳起方寸，隐然讵可平。才高竟何施，寡识冒天刑。至今芳洲上，兰蕙不忍生。,
独酌,李白,春草如有意，罗生玉堂阴。东风吹愁来，白发坐相侵。独酌劝孤影，闲歌面芳林。长松尔何知，萧瑟为谁吟。手舞石上月，膝横花间琴。过此一壶外，悠悠非我心。,
窜夜郎于乌江留别宗十六【王景】,李白,君家全盛日，台鼎何陆离。斩鳌翼娲皇，炼石补天维。一回日月顾，三入凤凰池。失势青门傍，种瓜复几时。犹会众宾客，三千光路歧。皇恩雪愤懑，松柏含荣滋。我非东床人，令姊忝齐眉。浪迹未出世，空名动京师。适遭云罗解，翻谪夜郎悲。拙妻莫邪剑，及此二龙随。惭君湍波苦，千里远从之。白帝晓猿断，黄牛过客迟。遥瞻明月峡，西去益相思。,
秋夜独坐怀故山,李白,小隐慕安石，远游学屈平。天书访江海，云卧起咸京。入侍瑶池宴，出陪玉辇行。夸胡新赋作，谏猎短书成。但奉紫霄顾，非邀青史名。庄周空说剑，墨翟耻论兵。拙薄遂疏绝，归闲事耦耕。顾无苍生望，空爱紫芝荣。寥落暝霞色，微茫旧壑情。秋山绿萝月，今夕为谁明。,
忆东山二首,李白,不向东山久，蔷薇几度花。白云还自散，明月落谁家。我今携谢妓，长啸绝人群。欲报东山客，开关扫白云。,
春日醉起言志,李白,处世若大梦，胡为劳其生。所以终日醉，颓然卧前楹。觉来盼庭前，一鸟花间鸣。借问此何时，春风语流莺。感之欲叹息，对酒还自倾。浩歌待明月，曲尽已忘情。,
万愤词投魏郎中,李白,海水渤潏，人罹鲸鲵。蓊胡沙而四塞，始滔天于燕齐。何六龙之浩荡，迁白日于秦西。九土星分，嗷嗷栖栖。南冠君子，呼天而啼。恋高堂而掩泣，泪血地而成泥。狱户春而不草，独幽怨而沉迷。兄九江兮弟三峡，悲羽化之难齐。穆陵关北愁爱子，豫章天南隔老妻。一门骨肉散百草，遇难不复相提携。树榛拔桂，囚鸾宠鸡。舜昔授禹，伯成耕犁。德自此衰，吾将安栖。好我者恤我，不好我者何忍临危而相挤。子胥鸱夷，彭越醢醯。自古豪烈，胡为此繄。苍苍之天，高乎视低。如其听卑，脱我牢狴。傥辨美玉，君收白珪。,
嘲鲁儒,李白,鲁叟谈五经，白发死章句。问以经济策，茫如坠烟雾。足著远游履，首戴方山巾。缓步从直道，未行先起尘。秦家丞相府，不重褒衣人。君非叔孙通，与我本殊伦。时事且未达，归耕汶水滨。,讽刺诗
送赵判官赴黔府中丞叔幕,李白,廓落青云心，交结黄金尽。富贵翻相忘，令人忽自哂。蹭蹬鬓毛斑，盛时难再还。巨源咄石生，何事马蹄间。绿萝长不厌，却欲还东山。君为鲁曾子，拜揖高堂里。叔继赵平原，偏承明主恩。风霜推独坐，旌节镇雄藩。虎士秉金钺，蛾眉开玉樽。才高幕下去，义重林中言。水宿五溪月，霜啼三峡猿。东风春草绿，江上候归轩。,
长信宫,李白,月皎昭阳殿，霜清长信宫。天行乘玉辇，飞燕与君同。更有留情处，承恩乐未穷。谁怜团扇妾，独坐怨秋风。,
古风其三,李白,秦王扫六合。虎视何雄哉。挥剑决浮云。诸侯尽西来。明断自天启。大略驾群才。收兵铸金人。函谷正东开。铭功会稽岭。骋望琅琊台。刑徒七十万。起土骊山隈。尚采不死药。茫然使心哀。连弩射海鱼。长鲸正崔嵬。额鼻象五岳。扬波喷云雷。鬈鬣蔽青天。何由睹蓬莱。徐市载秦女。楼船几时回。但见三泉下。金棺葬寒灰。,
安陆白兆山桃花岩寄刘侍御绾(一作春归桃,李白,云卧三十年，好闲复爱仙。蓬壶虽冥绝，鸾鹤心悠然。归来桃花岩，得憩云窗眠。对岭人共语，饮潭猿相连。时升翠微上，邈若罗浮巅。两岑抱东壑，一嶂横西天。树杂日易隐，崖倾月难圆。芳草换野色，飞萝摇春烟。入远构石室，选幽开上田。独此林下意，杳无区中缘。永辞霜台客，千载方来旋。,
古风其四十七,李白,桃花开东园。含笑夸白日。偶蒙东风荣。生此艳阳质。岂无佳人色。但恐花不实。宛转龙火飞。零落早相失。讵知南山松。独立自萧瑟。,
飞龙引,李白,黄帝铸鼎于荆山，炼丹砂。丹砂成黄金，骑龙飞上太清家。云愁海思令人嗟，宫中彩女颜如花。飘然挥手凌紫霞，从风纵体登鸾车。登鸾车，侍轩辕，遨游青天中，其乐不可言。鼎湖流水清且闲，轩辕去时有弓剑，古人传道留其间。后宫婵娟多花颜，乘鸾飞烟亦不还，骑龙攀天造天关。造天关，闻天语，长云河车载玉女。载玉女，过紫皇，紫皇乃赐白兔所捣之药方，后天而老凋三光。下视瑶池见王母，蛾眉萧飒如秋霜。,
游敬亭寄崔侍御（一本作登古城望府中奉寄,李白,我家敬亭下，辄继谢公作。相去数百年，风期宛如昨。登高素秋月，下望青山郭。俯视鸳鹭群，饮啄自鸣跃。夫子虽蹭蹬，瑶台雪中鹤。独立窥浮云，其心在寥廓。时来顾我笑，一饭葵与藿。世路如秋风，相逢尽萧索。腰间玉具剑，意许无遗诺。壮士不可轻，相期在云阁。,
魏郡别苏明府因北游,李白,魏都接燕赵，美女夸芙蓉。淇水流碧玉，舟车日奔冲。青楼夹两岸，万室喧歌钟。天下称豪贵，游此每相逢。洛阳苏季子，剑戟森词锋。六印虽未佩，轩车若飞龙。黄金数百镒，白璧有几双。散尽空掉臂，高歌赋还邛。落魄乃如此，何人不相从。远别隔两河，云山杳千重。何时更杯酒，再得论心胸。,友情诗
对雪奉饯任城六父秩满归京,李白,龙虎谢鞭策，鹓鸾不司晨。君看海上鹤，何似笼中鹑。独用天地心，浮云乃吾身。虽将簪组狎，若与烟霞亲。季父有英风，白眉超常伦。一官即梦寐，脱屣归西秦。窦公敞华筵，墨客尽来臻。燕歌落胡雁，郢曲回阳春。征马百度嘶，游车动行尘。踌躇未忍去，恋此四座人。饯离驻高驾，惜别空殷勤。何时竹林下，更与步兵邻。,友情诗
赠新平少年,李白,韩信在淮阴，少年相欺凌。屈体若无骨，壮心有所凭。一遭龙颜君，啸咤从此兴。千金答漂母，万古共嗟称。而我竟何为，寒苦坐相仍。长风入短袂，两手如怀冰。故友不相恤，新交宁见矜。摧残槛中虎，羁绁鞲上鹰。何时腾风云，搏击申所能。,
游水西简郑明府,李白,天宫水西寺，云锦照东郭。清湍鸣回溪，绿水绕飞阁。凉风日潇洒，幽客时憩泊。五月思貂裘，谓言秋霜落。石萝引古蔓，岸笋开新箨。吟玩空复情，相思尔佳作。郑公诗人秀，逸韵宏寥廓。何当一来游，惬我雪山诺。,
古风其四,李白,凤飞九千仞。五章备彩珍。衔书且虚归。空入周与秦。横绝历四海。所居未得邻。吾营紫河车。千载落风尘。药物秘海岳。采铅青溪滨。时登大楼山。举首望仙真。羽驾灭去影。飚车绝回轮。尚恐丹液迟。志愿不及申。徒霜镜中发。羞彼鹤上人。桃李何处开。此花非我春。唯应清都境。长与韩众亲。,
古风其三十六,李白,抱玉入楚国。见疑古所闻。良宝终见弃。徒劳三献君。直木忌先伐。芳兰哀自焚。盈满天所损。沉冥道为群。东海泛碧水。（泛一作沉）西关乘紫云。鲁连及柱史。可以蹑清芬。,
古风其四十六,李白,一百四十年。国容何赫然。隐隐五凤楼。峨峨横三川。王侯象星月。宾客如云烟。斗鸡金宫里。蹴鞠瑶台边。举动摇白日。指挥回青天。当涂何翕忽。失路长弃捐。独有扬执戟。闭关草太玄。,
山人劝酒,李白,苍苍云松，落落绮皓。春风尔来为阿谁，蝴蝶忽然满芳草。秀眉霜雪颜桃花，骨青髓绿长美好。称是秦时避世人，劝酒相欢不知老。各守麋鹿志，耻随龙虎争。欻起佐太子，汉王乃复惊。顾谓戚夫人，彼翁羽翼成。归来商山下，泛若云无情。举觞酹巢由，洗耳何独清。浩歌望嵩岳，意气还相倾。,
将游衡岳过汉阳双松亭留别族弟浮屠谈皓,李白,秦欺赵氏璧，却入邯郸宫。本是楚家玉，还来荆山中。丹彩泻沧溟，精辉凌白虹。青蝇一相点，流落此时同。卓绝道门秀，谈玄乃支公。延萝结幽居，剪竹绕芳丛。凉花拂户牖，天籁鸣虚空。忆我初来时，蒲萄开景风。今兹大火落，秋叶黄梧桐。水色梦沅湘，长沙去何穷。寄书访衡峤，但与南飞鸿。,
南都行,李白,南都信佳丽，武阙横西关。白水真人居，万商罗鄽闤。高楼对紫陌，甲第连青山。此地多英豪，邈然不可攀。陶朱与五羖，名播天壤间。丽华秀玉色，汉女娇朱颜。清歌遏流云，艳舞有馀闲。遨游盛宛洛，冠盖随风还。走马红阳城，呼鹰白河湾。谁识卧龙客，长吟愁鬓斑。,
荆州贼平临洞庭言怀作,李白,修蛇横洞庭，吞象临江岛。积骨成巴陵，遗言闻楚老。水穷三苗国，地窄三湘道。岁晏天峥嵘，时危人枯槁。思归阴丧乱，去国伤怀抱。郢路方丘墟，章华亦倾倒。风悲猿啸苦，木落鸿飞早。日隐西赤沙，月明东城草。关河望已绝，氛雾行当扫。长叫天可闻，吾将问苍昊。,
同族弟金城尉叔卿烛照山水壁画歌,李白,高堂粉壁图蓬瀛，烛前一见沧洲清。洪波汹涌山峥嵘，皎若丹丘隔海望赤城。光中乍喜岚气灭，谓逢山阴晴后雪。回溪碧流寂无喧，又如秦人月下窥花源。了然不觉清心魂，只将叠嶂鸣秋猿。与君对此欢未歇，放歌行吟达明发。却顾海客扬云帆，便欲因之向溟渤。,
上清宝鼎诗,李白,朝披梦泽云，笠钓青茫茫。寻丝得双鲤，中有三元章。篆字若丹蛇，逸势如飞翔。归来问天老，奥义不可量。金刀割青素，灵文烂煌煌。咽服十二环，奄见仙人房。暮跨紫鳞去，海气侵肌凉。龙子善变化，化作梅花妆。赠我累累珠，靡靡明月光。劝我穿绛缕，系作裙间裆。挹子以携去，谈笑闻遗香。,
上清宝鼎诗,李白,人生烛上花，光灭巧妍尽。春风绕树头，日与化工进。只知雨露贪，不闻零落尽。我昔飞骨时，惨见当涂坟。青松霭朝霞，缥缈山丁村。既死明月魄，无复玻璃魂。念此一脱洒，长啸祭昆仑。醉着鸾皇衣，星斗俯可扪。,
赠范金卿其一,李白,君子枉清盼，不知东走迷。离家来几月，络纬鸣中闺。桃李君不言，攀花愿成蹊。那能吐芳信，惠好相招携。我有结绿珍，久藏浊水泥。时人弃此物，乃与燕珉齐。摭拭欲赠之，申眉路无梯。辽东惭白豕，楚客羞山鸡。徒有献芹心，终流泣玉啼。只应自索漠，留舌示山妻。,
读诸葛武侯传书怀赠长安崔少府叔封昆季,李白,汉道昔云季，群雄方战争。霸图各未立，割据资豪英。赤伏起颓运，卧龙得孔明。当其南阳时，陇亩躬自耕。鱼水三顾合，风云四海生。武侯立岷蜀，壮志吞咸京。何人先见许，但有崔州平。余亦草间人，颇怀拯物情。晚途值子玉，华发同衰荣。托意在经济，结交为弟兄。毋令管与鲍，千载独知名。,
酬坊州王司马与阎正字对雪见赠,李白,游子东南来，自宛适京国。飘然无心云，倏忽复西北。访戴昔未偶，寻嵇此相得。愁颜发新欢，终宴叙前识。阎公汉庭旧，沈郁富才力。价重铜龙楼，声高重门侧。宁期此相遇，华馆陪游息。积雪明远峰，寒城锁春色。主人苍生望，假我青云翼。风水如见资，投竿佐皇极。,
酬裴侍御对雨感时见赠,李白,雨色秋来寒，风严清江爽。孤高绣衣人，潇洒青霞赏。平生多感激，忠义非外奖。祸连积怨生，事及徂川往。楚邦有壮士，鄢郢翻扫荡。申包哭秦庭，泣血将安仰。鞭尸辱已及，堂上罗宿莽。颇似今之人，蟊贼陷忠谠。渺然一水隔，何由税归鞅。日夕听猿怨，怀贤盈楚想。,描写秋天，描写雨，描写风
醉後赠从甥高镇,李白,马上相逢揖马鞭，客中相见客中怜。欲邀击筑悲歌饮，正值倾家无酒钱。江东风光不借人，枉杀落花空自春。黄金逐手快意尽，昨日破产今朝贫。丈夫何事空啸傲，不如烧却头上巾。君为进士不得进，我被秋霜生旅鬓。时清不及英豪人，三尺童儿重廉蔺。匣中盘剑装鱼昔鱼，闲在腰间未用渠。且将换酒与君醉，醉归托宿吴专诸。,
望庐山瀑布其一,李白,西登香炉峰，南见瀑布水。挂流三百丈，喷壑数十里。欻如飞电来，隐若白虹起。初惊河汉落，半洒云天里。仰观势转雄，壮哉造化功。海风吹不断，江月照还空。空中乱潈射，左右洗青壁。飞珠散轻霞，流沫沸穹石。而我乐名山，对之心益闲。无论漱琼液，还得洗尘颜。且谐宿所好，永愿辞人间。,
安州应城玉女汤作,李白,神女殁幽境，汤池流大川。阴阳结炎炭，造化开灵泉。地底烁朱火，沙旁歊素烟。沸珠跃明月，皎镜涵空天。气浮兰芳满，色涨桃花然。精览万殊入，潜行七泽连。愈疾功莫尚，变盈道乃全。濯缨掬清泚，晞发弄潺湲。散下楚王国，分浇宋玉田。可以奉巡幸，奈何隔穷偏。独随朝宗水，赴海输微涓。,
江夏寄汉阳辅录事,李白,谁道此水广，狭如一匹练。江夏黄鹤楼，青山汉阳县。大语犹可闻，故人难可见。君草陈琳檄，我书鲁连箭。报国有壮心，龙颜不回眷。西飞精卫鸟，东海何由填。鼓角徒悲鸣，楼船习征战。抽剑步霜月，夜行空庭遍。长呼结浮云，埋没顾荣扇。他日观军容，投壶接高宴。,
雉朝飞,李白,麦陇青青三月时，白雉朝飞挟两雌。锦衣绣翼何离褷，犊牧采薪感之悲。春天和，白日暖。啄食饮泉勇气满，争雄斗死绣颈断。雉子班奏急管弦，倾心酒美尽玉碗。枯杨枯杨尔生稊，我独七十而孤栖。弹弦写恨意不尽，瞑目归黄泥。,爱情诗，孤独
留别西河刘少府,李白,秋发已种种，所为竟无成。闲倾鲁壶酒，笑对刘公荣。谓我是方朔，人间落岁星。白衣千万乘，何事去天庭。君亦不得意，高歌羡鸿冥。世人若醯鸡，安可识梅生。虽为刀笔吏，缅怀在赤城。余亦如流萍，随波乐休明。自有两少妾，双骑骏马行。东山春酒绿，归隐谢浮名。,
野田黄雀行,李白,游莫逐炎洲翠，栖莫近吴宫燕。吴宫火起焚巢窠，炎洲逐翠遭网罗。萧条两翅蓬蒿下，纵有鹰鹯奈若何。,
效古其一,李白,朝入天苑中，谒帝蓬莱宫。青山映辇道，碧树摇苍空。谬题金闺籍，得与银台通。待诏奉明主，抽毫颂清风。归时落日晚，躞蹀浮云骢。人马本无意，飞驰自豪雄。入门紫鸳鸯，金井双梧桐。清歌弦古曲，美酒沽新丰。快意且为乐，列筵坐群公。光景不可留，生世如转蓬。早达胜晚遇，羞比垂钓翁。,
送殷淑三首,李白,海水不可解，连江夜为潮。俄然浦屿阔，岸去酒船遥。惜别耐取醉，鸣榔且长谣。天明尔当去，应便有风飘。白鹭洲前月，天明送客回。青龙山后日，早出海云来。流水无情去，征帆逐吹开。相看不忍别，更进手中杯。痛饮龙筇下，灯青月复寒。醉歌惊白鹭，半夜起沙滩。,
送岑徵君归鸣皋山,李白,岑公相门子，雅望归安石。奕世皆夔龙，中台竟三拆。至人达机兆，高揖九州伯。奈何天地间，而作隐沦客。贵道能全真，潜辉卧幽邻。探元入窅默，观化游无垠。光武有天下，严陵为故人。虽登洛阳殿，不屈巢由身。余亦谢明主，今称偃蹇臣。登高览万古，思与广成邻。蹈海宁受赏，还山非问津。西来一摇扇，共拂元规尘。,
赠何七判官昌浩,李白,有时忽惆怅，匡坐至夜分。平明空啸咤，思欲解世纷。心随长风去，吹散万里云。羞作济南生，九十诵古文。不然拂剑起，沙漠收奇勋。老死阡陌间，何因扬清芬。夫子今管乐，英才冠三军。终与同出处，岂将沮溺群。,
流夜郎赠辛判官,李白,昔在长安醉花柳，五侯七贵同杯酒。气岸遥凌豪士前，风流肯落他人后。夫子红颜我少年，章台走马著金鞭。文章献纳麒麟殿，歌舞淹留玳瑁筵。与君自谓长如此，宁知草动风尘起。函谷忽惊胡马来，秦宫桃李向明开。我愁远谪夜郎去，何日金鸡放赦回。,
登瓦官阁,李白,晨登瓦官阁，极眺金陵城。钟山对北户，淮水入南荣。漫漫雨花落，嘈嘈天乐鸣。两廊振法鼓，四角吹风筝。杳无霄汉上，仰攀日月行。山空霸气灭，地古寒阴生。寥廓云海晚，苍茫宫观平。门馀阊阖字，楼识凤凰名。雷作百川动，神扶万栱倾。灵光一向贵，长此镇吴京。,
登敬亭山南望怀古赠窦主簿,李白,敬亭一回首，目尽天南端。仙者五六人，常闻此游盘。溪流琴高水，石耸麻姑坛。白龙降陵阳，黄鹤呼子安。羽化骑日月，云行翼鸳鸾。下视宇宙间，四溟空波澜。汰绝目下事，从之复何难。百岁落半途，前期浩漫漫。强食不成味，清晨起长叹。愿随子明去，炼火烧金丹。,
苏武,李白,苏武在匈奴，十年持汉节。白雁上林飞，空传一书札。牧羊边地苦，落日归心绝。渴饮月窟冰，饥餐天上雪。东还沙塞远，北怆河梁别。泣把李陵衣，相看泪成血。,
江上寄元六林宗,李白,霜落江始寒，枫叶绿未脱。客行悲清秋，永路苦不达。沧波眇川汜，白日隐天末。停棹依林峦，惊猿相叫聒。夜分河汉转，起视溟涨阔。凉风何萧萧，流水鸣活活。浦沙净如洗，海月明可掇。兰交空怀思，琼树讵解渴。勖哉沧洲心，岁晚庶不夺。幽赏颇自得，兴远与谁豁。,
留别王司马嵩,李白,鲁连卖谈笑，岂是顾千金。陶朱虽相越，本有五湖心。余亦南阳子，时为梁甫吟。苍山容偃蹇，白日惜颓侵。愿一佐明主，功成还旧林。西来何所为，孤剑托知音。鸟爱碧山远，鱼游沧海深。呼鹰过上蔡，卖畚向嵩岑。他日闲相访，丘中有素琴。,
幽州胡马客歌,李白,幽州胡马客，绿眼虎皮冠。笑拂两只箭，万人不可干。弯弓若转月，白雁落云端。双双掉鞭行，游猎向楼兰。出门不顾后，报国死何难。天骄五单于，狼戾好凶残。牛马散北海，割鲜若虎餐。虽居燕支山，不道朔雪寒。妇女马上笑，颜如赪玉盘。翻飞射鸟兽，花月醉雕鞍。旄头四光芒，争战若蜂攒。白刃洒赤血，流沙为之丹。名将古谁是，疲兵良可叹。何时天狼灭，父子得闲安。第一百六十四卷,
闻李太尉大举秦兵百万出征东南懦夫请缨冀申,李白,秦出天下兵，蹴踏燕赵倾。黄河饮马竭，赤羽连天明。太尉杖旄钺，云旗绕彭城。三军受号令，千里肃雷霆。函谷绝飞鸟，武关拥连营。意在斩巨鳌，何论鲙长鲸。恨无左车略，多愧鲁连生。拂剑照严霜，雕戈鬘胡缨。愿雪会稽耻，将期报恩荣。半道谢病还，无因东南征。亚夫未见顾，剧孟阻先行。天夺壮士心，长吁别吴京。金陵遇太守，倒屣相逢迎。群公咸祖饯，四座罗朝英。初发临沧观，醉栖征虏亭。旧国见秋月，长江流寒声。帝车信回转，河汉复纵横。孤凤向西海，飞鸿辞北溟。因之出寥廓，挥手谢公卿。,
江夏别宋之悌,李白,楚水清若空，遥将碧海通。人分千里外，兴在一杯中。谷鸟吟晴日，江猿啸晚风。平生不下泪，于此泣无穷。第一百七十五卷,友情诗
空城雀,李白,嗷嗷空城雀，身计何戚促。本与鹪鹩群，不随凤凰族。提携四黄口，饮乳未尝足。食君糠秕馀，尝恐乌鸢逐。耻涉太行险，羞营覆车粟。天命有定端，守分绝所欲。第一百六十五卷,
发白马,李白,将军发白马，旌节度黄河。箫鼓聒川岳，沧溟涌涛波。武安有振瓦，易水无寒歌。铁骑若雪山，饮流涸滹沱。扬兵猎月窟，转战略朝那。倚剑登燕然，边烽列嵯峨。萧条万里外，耕作五原多。一扫清大漠，包虎戢金戈。,战争诗，描写马
邯郸南亭观妓,李白,歌鼓燕赵儿，魏姝弄鸣丝。粉色艳日彩，舞袖拂花枝。把酒顾美人，请歌邯郸词。清筝何缭绕，度曲绿云垂。平原君安在，科斗生古池。座客三千人，于今知有谁。我辈不作乐，但为后代悲。,
对雨,李白,卷帘聊举目，露湿草绵芊。古岫藏云毳，空庭织碎烟。水纹愁不起，风线重难牵。尽日扶犁叟，往来江树前。,
天台晓望,李白,天台邻四明，华顶高百越。门标赤城霞，楼栖沧岛月。凭高登远览，直下见溟渤。云垂大鹏翻，波动巨鳌没。风潮争汹涌，神怪何翕忽。观奇迹无倪，好道心不歇。攀条摘朱实，服药炼金骨。安得生羽毛，千春卧蓬阙。,友情诗
陈情赠友人,李白,延陵有宝剑，价重千黄金。观风历上国，暗许故人深。归来挂坟松，万古知其心。懦夫感达节，壮士激青衿。鲍生荐夷吾，一举置齐相。斯人无良朋，岂有青云望。临财不苟取，推分固辞让。后世称其贤，英风邈难尚。论交但若此，友道孰云丧。多君骋逸藻，掩映当时人。舒文振颓波，秉德冠彝伦。卜居乃此地，共井为比邻。清琴弄云月，美酒娱冬春。薄德中见捐，忽之如遗尘。英豪未豹变，自古多艰辛。他人纵以疏，君意宜独亲。奈向成离居，相去复几许。飘风吹云霓，蔽目不得语。投珠冀相报，按剑恐相距。所思采芳兰，欲赠隔荆渚。沉忧心若醉，积恨泪如雨。愿假东壁辉，馀光照贫女。,
早春寄王汉阳,李白,闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。,描写春天，思念诗
雉子斑,李白,辟邪伎作鼓吹惊，雉子班之奏曲成，喔咿振迅欲飞鸣。扇锦翼，雄风生。双雌同饮啄，趫悍谁能争。乍向草中耿介死，不求黄金笼下生。天地至广大，何惜遂物情。善卷让天子，务光亦逃名。所贵旷士怀，朗然合太清。,
过汪氏别业其二,李白,畴昔未识君。知君好贤才。随山起馆宇。凿石营池台。星火五月中。景风从南来。数枝石榴发。一丈荷花开。恨不当此时。相过醉金□。【垒土换缶】我行值木落。月苦清猿哀。永夜达五更。吴歈送琼杯。酒酣欲起舞。四座歌相催。日出远海明。轩车且徘徊。更游龙潭去。枕石拂莓苔。,
秦女休行(魏协律都尉左延年所作，今拟,李白,西门秦氏女，秀色如琼花。手挥白杨刀，清昼杀仇家。罗袖洒赤血，英气凌紫霞。直上西山去，关吏相邀遮。婿为燕国王，身被诏狱加。犯刑若履虎，不畏落爪牙。素颈未及断，摧眉伏泥沙。金鸡忽放赦，大辟得宽赊。何惭聂政姊，万古共惊嗟。,
南轩松,李白,南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。,
莹禅师房观山海图,李白,真僧闭精宇，灭迹含达观。列嶂图云山，攒峰入霄汉。丹崖森在目，清昼疑卷幔。蓬壶来轩窗，瀛海入几案。烟涛争喷薄，岛屿相凌乱。征帆飘空中，瀑水洒天半。峥嵘若可陟，想像徒盈叹。杳与真心冥，遂谐静者玩。如登赤城里，揭步沧洲畔。即事能娱人，从兹得消散。,
赠从兄襄阳少府皓,李白,结发未识事，所交尽豪雄。却秦不受赏，击晋宁为功。小节岂足言，退耕舂陵东。归来无产业，生事如转蓬。一朝乌裘敝，百镒黄金空。弹剑徒激昂，出门悲路穷。吾兄青云士，然诺闻诸公。所以陈片言，片言贵情通。棣华倘不接，甘与秋草同。,友情诗
赠饶阳张司户燧,李白,朝饮苍梧泉，夕栖碧海烟。宁知鸾凤意，远托椅桐前。慕蔺岂曩古，攀嵇是当年。愧非黄石老，安识子房贤。功业嗟落日，容华弃徂川。一语已道意，三山期著鞭。蹉跎人间世，寥落壶中天。独见游物祖，探元穷化先。何当共携手，相与排冥筌。,
赠崔侍郎（郎一作御）,李白,长剑一杯酒，男儿方寸心。洛阳因剧孟，托宿话胸襟。但仰山岳秀，不知江海深。长安复携手，再顾重千金。君乃輶轩佐，予叨翰墨林。高风摧秀木，虚弹落惊禽。不取回舟兴，而来命驾寻。扶摇应借力，桃李愿成阴。笑吐张仪舌，愁为庄舄吟。谁怜明月夜，肠断听秋砧。,
游秋浦白苛陂二首,李白,何处夜行好，月明白笴陂。山光摇积雪，猿影挂寒枝。但恐佳景晚，小令归棹移。人来有清兴，及此有相思。白笴夜长啸，爽然溪谷寒。鱼龙动陂水，处处生波澜。天借一明月，飞来碧云端。故乡不可见，肠断正西看。,
题峰顶寺,李白,夜宿峰顶寺。举手扪星辰。不敢高声语。恐惊天上人。,
久别离,李白,别来几春未还家，玉窗五见樱桃花。况有锦字书，开缄使人嗟。至此肠断彼心绝。云鬟绿鬓罢梳结，愁如回飙乱白雪。去年寄书报阳台，今年寄书重相催。东风兮东风，为我吹行云使西来。待来竟不来，落花寂寂委青苔。,
宣州九日闻崔四侍御与宇文太守游敬亭余时登,李白,九日茱萸熟，插鬓伤早白。登高望山海，满目悲古昔。远访投沙人，因为逃名客。故交竟谁在，独有崔亭伯。重阳不相知，载酒任所适。手持一枝菊，调笑二千石。日暮岸帻归，传呼隘阡陌。彤襟双白鹿，宾从何辉赫。夫子在其间，遂成云霄隔。良辰与美景，两地方虚掷。晚从南峰归，萝月下水壁。却登郡楼望，松色寒转碧。咫尺不可亲，弃我如遗舄。九卿天上落，五马道旁来。列戟朱门晓，褰帏碧嶂开。登高望远海，召客得英才。紫绶欢情洽，黄花逸兴催。山从图上见，溪即镜中回。遥羡重阳作，应过戏马台。,友情诗，重阳节
怨歌行长安见内人出嫁.友人令余代为之,李白,十五入汉宫，花颜笑春红。君王选玉色，侍寝金屏中。荐枕娇夕月，卷衣恋春风。宁知赵飞燕，夺宠恨无穷。沉忧能伤人，绿鬓成霜蓬。一朝不得意，世事徒为空。鹔鹴换美酒，舞衣罢雕龙。寒苦不忍言，为君奏丝桐。肠断弦亦绝，悲心夜忡忡。,
寻阳紫极宫感秋作,李白,何处闻秋声，翛翛北窗竹。回薄万古心，揽之不盈掬。静坐观众妙，浩然媚幽独。白云南山来，就我檐下宿。懒从唐生决，羞访季主卜。四十九年非，一往不可复。野情转萧洒，世道有翻覆。陶令归去来，田家酒应熟。,
游南阳白水登石激作,李白,朝涉白水源，暂与人俗疏。岛屿佳境色，江天涵清虚。目送去海云，心闲游川鱼。长歌尽落日，乘月归田庐。,
赠裴司马,李白,翡翠黄金缕，绣成歌舞衣。若无云间月，谁可比光辉。秀色一如此，多为众女讥。君恩移昔爱，失宠秋风归。愁苦不窥邻，泣上流黄机。天寒素手冷，夜长烛复微。十日不满匹，鬓蓬乱若丝。犹是可怜人，容华世中稀。向君发皓齿，顾我莫相违。,
杂言用投丹阳知己兼奉宣慰判官,李白,客从昆仑来，遗我双玉璞。云是古之得道者西王母食之馀，食之可以凌太虚。受之颇谓绝今昔，求识江淮人犹乎比石。如今虽在卞和手，□□正憔悴，了了知之亦何益。恭闻士有调相如，始从镐京还，复欲镐京去。能上秦王殿，何时回光一相眄。欲投君，保君年，幸君持取无弃捐。无弃捐，服之与君俱神仙。,
月夜江行寄崔员外宗之,李白,飘飘江风起，萧飒海树秋。登舻美清夜，挂席移轻舟。月随碧山转，水合青天流。杳如星河上，但觉云林幽。归路方浩浩，徂川去悠悠。徒悲蕙草歇，复听菱歌愁。岸曲迷后浦，沙明瞰前洲。怀君不可见，望远增离忧。,
过四皓墓,李白,我行至商洛，幽独访神仙。园绮复安在，云萝尚宛然。荒凉千古迹，芜没四坟连。伊昔炼金鼎，何年闭玉泉。陇寒惟有月，松古渐无烟。木魅风号去，山精雨啸旋。紫芝高咏罢，青史旧名传。今日并如此，哀哉信可怜。,
古风其五十九,李白,恻恻泣路歧。哀哀悲素丝。路歧有南北。素丝易变移。万事固如此。人生无定期。田窦相倾夺。宾客互盈亏。世途多翻覆。交道方险口。【山戏】斗酒强然诺。寸心终自疑。张陈竟火灭。萧朱亦星离。众鸟集荣柯。穷鱼守枯池。嗟嗟失权客。勤问何所规。,描写荷花
送杨山人归天台,李白,客有思天台，东行路超忽。涛落浙江秋，沙明浦阳月。今游方厌楚，昨梦先归越。且尽秉烛欢，无辞凌晨发。我家小阮贤，剖竹赤城边。诗人多见重，官烛未曾然。兴引登山屐，情催泛海船。石桥如可度，携手弄云烟。,
咏桂,李白,世人种桃李，皆在金张门。攀折争捷径，及此春风暄。一朝天霜下，荣耀难久存。安知南山桂，绿叶垂芳根。清阴亦可托，何惜树君园。,
邺中赠王大（一作邺中王大劝入高凤石门山,李白,一身竟无托，远与孤蓬征。千里失所依，复将落叶并。中途偶良朋，问我将何行。欲献济时策，此心谁见明。君王制六合，海塞无交兵。壮士伏草间，沉忧乱纵横。飘飘不得意，昨发南都城。紫燕枥下嘶，青萍匣中鸣。投躯寄天下，长啸寻豪英。耻学琅琊人，龙蟠事躬耕。富贵吾自取，建功及春荣。我愿执尔手，尔方达我情。相知同一己，岂惟弟与兄。抱子弄白云，琴歌发清声。临别意难尽，各希存令名。,
自溧水道哭王炎其一,李白,白杨双行行，白马悲路傍。晨兴见晓月，更似发云阳。溧水通吴关，逝川去未央。故人万化尽，闭骨茅山冈。天上坠玉棺，泉中掩龙章。名飞日月上，义与风云翔。逸气竟莫展，英图俄夭伤。楚国一老人，来嗟龚胜亡。有言不可道，雪泣忆兰芳。,
赠武十七谔,李白,马如一匹练。明日过吴门。乃是要离客。西来欲报恩。笑开燕匕首。拂拭竟无言。狄犬吠清洛。天津成塞垣。爱子隔东鲁。空悲断肠猿。林回弃白璧。千里阻同奔。君为我致之。轻赍涉淮原。精诚合天道。不愧远游魂。,
戏赠杜甫,李白,饭颗山头逢杜甫，顶戴笠子日卓午。借问别来太瘦生，总为从前作诗苦。,
登锦城散花楼,李白,日照锦城头，朝光散花楼。金窗夹绣户，珠箔悬银钩。飞梯绿云中，极目散我忧。暮雨向三峡，春江绕双流。今来一登望，如上九天游。,
登峨嵋山,李白,蜀国多仙山，峨眉邈难匹。周流试登览，绝怪安可悉？青冥倚天开，彩错疑画出。泠然紫霞赏，果得锦囊术。云间吟琼箫，石上弄宝瑟。平生有微尚，欢笑自此毕。烟容如在颜，尘累忽相失。倘逢骑羊子，携手凌白日。,
秋日登扬州西灵塔,李白,宝塔凌苍苍，登攀览四荒。顶高元气合，标出海云长。万象分空界，三天接画梁。水摇金刹影，日动火珠光。鸟拂琼帘度，霞连绣栱张。目随征路断，心逐去帆扬。露浴梧楸白，霜催橘柚黄。玉毫如可见，于此照迷方。,
古风其十九,李白,西岳莲花山。迢迢见明星。素手把芙蓉。虚步蹑太清。霓裳曳广带。飘拂升天行。邀我登云台。高揖卫叔卿。恍恍与之去。驾鸿凌紫冥。俯视洛阳川。茫茫走胡兵。流血涂野草。豺狼尽冠缨。,
古风其三十,李白,玄风变太古。道丧无时还。扰扰季叶人。鸡鸣趋四关。但识金马门。谁知蓬莱山。白首死罗绮。笑歌无时闲。绿酒哂丹液。青娥凋素颜。大儒挥金椎。琢之诗礼间。苍苍三株树。冥目焉能攀。,
荆门浮舟望蜀江,李白,春水月峡来，浮舟望安极。正是桃花流，依然锦江色。江色绿且明，茫茫与天平。逶迤巴山尽，摇曳楚云行。雪照聚沙雁，花飞出谷莺。芳洲却已转，碧树森森迎。流目浦烟夕，扬帆海月生。江陵识遥火，应到渚宫城。,
秋夜宿龙门香山寺奉寄王方城十七丈奉国莹上,李白,朝发汝海东，暮栖龙门中。水寒夕波急，木落秋山空。望极九霄迥，赏幽万壑通。目皓沙上月，心清松下风。玉斗横网户，银河耿花宫。兴在趣方逸，欢馀情未终。凤驾忆王子，虎溪怀远公。桂枝坐萧瑟，棣华不复同。流恨寄伊水，盈盈焉可穷。,
新林浦阻风寄友人,李白,潮水定可信，天风难与期。清晨西北转，薄暮东南吹。以此难挂席，佳期益相思。海月破圆影，菰蒋生绿池。昨日北湖梅，开花已满枝。今朝东门柳，夹道垂青丝。岁物忽如此，我来定几时。纷纷江上雪，草草客中悲。明发新林浦，空吟谢脁诗。,
古风其五十四,李白,倚剑登高台。悠悠送春目。苍榛蔽层丘。琼草隐深谷。凤鸟鸣西海。欲集无珍木。鸒斯得所居。蒿下盈万族。晋风日已颓。穷途方恸哭。,
书情寄从弟□州长史昭【都者换分】,李白,自笑客行久，我行定几时。绿杨已可折，攀取最长枝。翩翩弄春色，延伫寄相思。谁言贵此物，意愿重琼蕤。昨梦见惠连，朝吟谢公诗。东风引碧草，不觉生华池。临玩忽云夕，杜鹃夜鸣悲。怀君芳岁歇，庭树落红滋。,
双燕离,李白,双燕复双燕，双飞令人羡。玉楼珠阁不独栖，金窗绣户长相见。柏梁失火去，因入吴王宫。吴宫又焚荡，雏尽巢亦空。憔悴一身在，孀雌忆故雄。双飞难再得，伤我寸心中。,
月下独酌其四,李白,穷愁千万端。美酒三百杯。愁多酒虽少。酒倾愁不来。所以知酒圣。酒酣心自开。辞粟卧首阳。屡空饥颜回。当代不乐饮。虚名安用哉。蟹螯即金液。糟丘是蓬莱。且须饮美酒。乘月醉高台。,描写月亮，唐诗三百首，怀才不遇
小桃源,李白,黟县小桃源，烟霞百里间。地多灵草木，人尚古衣冠。市向晡前散，山经夜后寒。,
送族弟凝至晏□单父三十里【土固】,李白,雪满原野白，戎装出盘游。挥鞭布猎骑，四顾登高丘。兔起马足间，苍鹰下平畴。喧呼相驰逐，取乐销人忧。舍此戒禽荒，微声列齐讴。鸣鸡发晏堌，别雁惊涞沟。西行有东音，寄与长河流。,
白毫子歌,李白,淮南小山白毫子，乃在淮南小山里。夜卧松下云，朝餐石中髓。小山连绵向江开，碧峰巉岩绿水回。余配白毫子，独酌流霞杯。拂花弄琴坐青苔，绿萝树下春风来。南窗萧飒松声起，凭崖一听清心耳。可得见，未得亲。八公携手五云去，空馀桂树愁杀人。,
鸣皋歌送岑徵君时梁园三尺雪.,李白,若有人兮思鸣皋，阻积雪兮心烦劳。洪河凌竞不可以径度，冰龙鳞兮难容舠。邈仙山之峻极兮，闻天籁之嘈嘈。霜崖缟皓以合沓兮，若长风扇海涌沧溟之波涛。玄猿绿罴，舔舕崟岌。危柯振石，骇胆栗魄，群呼而相号。峰峥嵘以路绝，挂星辰于岩嶅。送君之归兮，动鸣皋之新作。交鼓吹兮弹丝，觞清泠之池阁。君不行兮何待，若反顾之黄鹤。扫梁园之群英，振大雅于东洛。巾征轩兮历阻折，寻幽居兮越巘崿。盘白石兮坐素月，琴松风兮寂万壑。望不见兮心氛氲，萝冥冥兮霰纷纷。水横洞以下渌，波小声而上闻。虎啸谷而生风，龙藏溪而吐云。寡鹤清唳，饥鼯颦呻。魂独处此幽默兮，愀空山而愁人。鸡聚族以争食，凤孤飞而无邻。蝘蜓嘲龙，鱼目混珍。嫫母衣锦，西施负薪。若使巢由桎梏于轩冕兮，亦奚异乎夔龙蹩躠于风尘。哭何苦而救楚，笑何夸而却秦。吾诚不能学二子沽名矫节以耀世兮，固将弃天地而遗身。白鸥兮飞来，长与君兮相亲。,
峨眉山月歌送蜀僧晏入中京,李白,我在巴东三峡时，西看明月忆峨眉。月出峨眉照沧海，与人万里长相随。黄鹤楼前月华白，此中忽见峨眉客。峨眉山月还送君，风吹西到长安陌。长安大道横九天，峨眉山月照秦川。黄金狮子乘高座，白玉麈尾谈重玄。我似浮云殢吴越，君逢圣主游丹阙。一振高名满帝都，归时还弄峨眉月。,描写月亮，思乡诗
江西送友人之罗浮,李白,桂水分五岭，衡山朝九疑。乡关渺安西，流浪将何之。素色愁明湖，秋渚晦寒姿。畴昔紫芳意，已过黄发期。君王纵疏散，云壑借巢夷。尔去之罗浮，我还憩峨眉。中阔道万里，霞月遥相思。如寻楚狂子，琼树有芳枝。,
出妓金陵子呈卢六其一,李白,安石东山三十春，傲然携妓出风尘。楼中见我金陵子，何似阳台云雨人。南国新丰酒，东山小妓歌。对君君不乐，花月奈愁何。东道烟霞主，西江诗酒筵。相逢不觉醉，日堕历阳川。小妓金陵歌楚声，家僮丹砂学凤鸣。我亦为君饮清酒，君心不肯向人倾。,
游谢氏山亭,李白,沦老卧江海，再欢天地清。病闲久寂寞，岁物徒芬荣。借君西池游，聊以散我情。扫雪松下去，扪萝石道行。谢公池塘上，春草飒已生。花枝拂人来，山鸟向我鸣。田家有美酒，落日与之倾。醉罢弄归月，遥欣稚子迎。,
大庭库,李白,朝登大庭库，云物何苍然。莫辨陈郑火，空霾邹鲁烟。我来寻梓慎，观化入寥天。古木朔气多，松风如五弦。帝图终冥没，叹息满山川。,
古风其五,李白,太白何苍苍。星辰上森列。去天三百里。邈尔与世绝。中有绿发翁。披云卧松雪。不笑亦不语。冥栖在岩穴。我来逢真人。长跪问宝诀。粲然启玉齿。授以炼药说。铭骨传其语。竦身已电灭。仰望不可及。苍然五情热。吾将营丹砂。永与世人别。,
赠僧行融,李白,梁有汤惠休，常从鲍照游。峨眉史怀一，独映陈公出。卓绝二道人，结交凤与麟。行融亦俊发，吾知有英骨。海若不隐珠，骊龙吐明月。大海乘虚舟，随波任安流。赋诗旃檀阁，纵酒鹦鹉洲。待我适东越，相携上白楼。,
春日归山寄孟浩然,李白,朱绂遗尘境，青山谒梵筵。金绳开觉路，宝筏度迷川。岭树攒飞栱，岩花覆谷泉。塔形标海月，楼势出江烟。香气三天下，钟声万壑连。荷秋珠已满，松密盖初圆。鸟聚疑闻法，龙参若护禅。愧非流水韵，叨入伯牙弦。,
秋风清,李白,秋风清，秋月明。落叶聚还散，寒鸦栖复惊。相思相见知何日，此时此夜难为情。,
早过漆林渡寄万巨,李白,西经大蓝山，南来漆林渡。水色倒空青，林烟横积素。漏流昔吞翕，沓浪竞奔注。潭落天上星，龙开水中雾。峣岩注公栅，突兀陈焦墓。岭峭纷上干，川明屡回顾。因思万夫子，解渴同琼树。何日睹清光，相欢咏佳句。,
寻山僧不遇作,李白,石径入丹壑，松门闭青苔。闲阶有鸟迹，禅室无人开。窥窗见白拂，挂壁生尘埃。使我空叹息，欲去仍裴回。香云遍山起，花雨从天来。已有空乐好，况闻青猿哀。了然绝世事，此地方悠哉。,
大堤曲,李白,汉水临襄阳，花开大堤暖。佳期大堤下，泪向南云满。春风无复情，吹我梦魂散。不见眼中人，天长音信断。,思乡诗
望月有怀,李白,清泉映疏松，不知几千古。寒月摇清波，流光入窗户。对此空长吟，思君意何深。无因见安道，兴尽愁人心。,
送当涂赵少府赴长芦,李白,我来扬都市，送客回轻舠.因夸楚太子，便睹广陵涛。仙尉赵家玉，英风凌四豪。维舟至长芦，目送烟云高。摇扇对酒楼，持袂把蟹螯。前途倘相思，登岳一长谣。,
送王屋山人魏万还王屋,李白,仙人东方生，浩荡弄云海。沛然乘天游，独往失所在。魏侯继大名，本家聊摄城。卷舒入元化，迹与古贤并。十三弄文史，挥笔如振绮。辩折田巴生，心齐鲁连子。西涉清洛源，颇惊人世喧。采秀卧王屋，因窥洞天门。朅来游嵩峰，羽客何双双。朝携月光子，暮宿玉女窗。鬼谷上窈窕，龙潭下奔潈。东浮汴河水，访我三千里。逸兴满吴云，飘摇浙江汜。挥手杭越间，樟亭望潮还。涛卷海门石，云横天际山。白马走素车，雷奔骇心颜。遥闻会稽美，且度耶溪水。万壑与千岩，峥嵘镜湖里。秀色不可名，清辉满江城。人游月边去，舟在空中行。此中久延伫，入剡寻王许。笑读曹娥碑，沉吟黄绢语。天台连四明，日入向国清。五峰转月色，百里行松声。灵溪咨沿越，华顶殊超忽。石梁横青天，侧足履半月。忽然思永嘉，不惮海路赊。挂席历海峤，回瞻赤城霞。赤城渐微没，孤屿前峣兀。水续万古流，亭空千霜月。缙云川谷难，石门最可观。瀑布挂北斗，莫穷此水端。喷壁洒素雪，空濛生昼寒。却思恶溪去，宁惧恶溪恶。咆哮七十滩，水石相喷薄。路创李北海，岩开谢康乐。松风和猿声，搜索连洞壑。径出梅花桥，双溪纳归潮。落帆金华岸，赤松若可招。沈约八咏楼，城西孤岧峣。岧峣四荒外，旷望群川会。云卷天地开，波连浙西大。乱流新安口，北指严光濑。钓台碧云中，邈与苍岭对。稍稍来吴都，裴回上姑苏。烟绵横九疑，漭荡见五湖。目极心更远，悲歌但长吁。回桡楚江滨，挥策扬子津。身著日本裘，昂藏出风尘。五月造我语，知非儓拟人。相逢乐无限，水石日在眼。徒干五诸侯，不致百金产。吾友扬子云，弦歌播清芬。虽为江宁宰，好与山公群。乘兴但一行，且知我爱君。君来几何时，仙台应有期。东窗绿玉树，定长三五枝。至今天坛人，当笑尔归迟。我苦惜远别，茫然使心悲。黄河若不断，白首长相思。,
送崔度还吴度故人礼部员外国辅之子,李白,幽燕沙雪地，万里尽黄云。朝吹归秋雁，南飞日几群。中有孤凤雏，哀鸣九天闻。我乃重此鸟，彩章五色分。胡为杂凡禽，雏鹜轻贱君。举手捧尔足，疾心若火焚。拂羽泪满面，送之吴江濆。去影忽不见，踌躇日将曛。,
别内赴征三首,李白,王命三征去未还，明朝离别出吴关。白玉高楼看不见，相思须上望夫山。出门妻子强牵衣，问我西行几日归。归时倘佩黄金印，莫学苏秦不下机。翡翠为楼金作梯，谁人独宿倚门啼。夜坐寒灯连晓月，行行泪尽楚关西。,
以诗代书答元丹丘,李白,青鸟海上来，今朝发何处。口衔云锦字，与我忽飞去。鸟去凌紫烟，书留绮窗前。开缄方一笑，乃是故人传。故人深相勖，忆我劳心曲。离居在咸阳，三见秦草绿。置书双袂间，引领不暂闲。长望杳难见，浮云横远山。,
驾去温泉后赠杨山人,李白,少年落魄楚汉间，风尘萧瑟多苦颜。自言管葛竟谁许，长吁莫错还闭关。一朝君王垂拂拭，剖心输丹雪胸臆，忽蒙白日回景光，直上青云生羽翼，幸陪鸾辇出鸿都，身骑飞龙天马驹。王公大人借颜色，金璋紫绶来相趋。当时结交何纷纷，片言道合惟有君。待吾尽节报明主，然后相携卧白云。,
江上答崔宣城,李白,太华三芙蓉，明星玉女峰。寻仙下西岳，陶令忽相逢。问我将何事，湍波历几重。貂裘非季子，鹤氅似王恭。谬忝燕台召，而陪郭隗踪。水流知入海，云去或从龙。树绕芦洲月，山鸣鹊镇钟。还期如可访，台岭荫长松。,
答裴侍御先行至石头驿以书见招期月满泛洞庭,李白,君至石头驿，寄书黄鹤楼。开缄识远意，速此南行舟。风水无定准，湍波或滞留。忆昨新月生，西檐若琼钩。今来何所似，破镜悬清秋。恨不三五明，平湖泛澄流。此欢竟莫遂，狂杀王子猷。巴陵定遥远，持赠解人忧。,
至陵阳山登天柱石酬韩侍御见招隐黄山,李白,韩众骑白鹿，西往华山中。玉女千馀人，相随在云空。见我传秘诀，精诚与天通。何意到陵阳，游目送飞鸿。天子昔避狄，与君亦乘骢。拥兵五陵下，长策遏胡戎。时泰解绣衣，脱身若飞蓬。鸾凤翻羽翼，啄粟坐樊笼。海鹤一笑之，思归向辽东。黄山过石柱，巘崿上攒丛。因巢翠玉树，忽见浮丘公。又引王子乔，吹笙舞松风。朗咏紫霞篇，请开蕊珠宫。步纲绕碧落，倚树招青童。何日可携手，遗形入无穷。,
赠张公洲革处士,李白,列子居郑圃，不将众庶分。革侯遁南浦，常恐楚人闻。抱瓮灌秋蔬，心闲游天云。每将瓜田叟，耕种汉水濆。时登张公洲，入兽不乱群。井无桔槔事，门绝刺绣文。长揖二千石，远辞百里君。斯为真隐者，吾党慕清芬。第一百六十九卷,
赠闾丘宿松,李白,阮籍为太守，乘驴上东平。剖竹十日间，一朝风化清。偶来拂衣去，谁测主人情。夫子理宿松，浮云知古城。扫地物莽然，秋来百草生。飞鸟还旧巢，迁人返躬耕。何惭宓子贱，不减陶渊明。吾知千载后，却掩二贤名。,
登单父陶少府半月台,李白,陶公有逸兴，不与常人俱。筑台像半月，回向高城隅。置酒望白云，商飙起寒梧。秋山入远海，桑柘罗平芜。水色渌且明，令人思镜湖。终当过江去，爱此暂踟蹰。,友情诗
古风其八,李白,咸阳二三月。宫柳黄金枝。绿帻谁家子。卖珠轻薄儿。日暮醉酒归。白马骄且驰。意气人所仰。冶游方及时。子云不晓事。晚献长杨辞。赋达身已老。草玄鬓若丝。投阁良可叹。但为此辈嗤。,
对雪醉後赠王历阳,李白,有身莫犯飞龙鳞，有手莫辫猛虎须。君看昔日汝南市，白头仙人隐玉壶。子猷闻风动窗竹，相邀共醉杯中绿。历阳何异山阴时，白雪飞花乱人目。君家有酒我何愁，客多乐酣秉烛游。谢尚自能鸲鹆舞，相如免脱鹔鹴裘。清晨鼓棹过江去，千里相思明月楼。,
江上望皖公山,李白,奇峰出奇云，秀木含秀气。清宴皖公山，巉绝称人意。独游沧江上，终日淡无味。但爱兹岭高，何由讨灵异。默然遥相许，欲往心莫遂。待吾还丹成，投迹归此地。,
桂殿秋·仙女下,李白,仙女下，董双成，汉殿夜凉吹玉笙。曲终却从仙宫去，万户千门惟月明。,
独酌清溪江石上寄权昭夷,李白,我携一樽酒，独上江祖石。自从天地开，更长几千尺。举杯向天笑，天回日西照。永愿坐此石，长垂严陵钓。寄谢山中人，可与尔同调。,
飞龙引其二,李白,鼎湖流水清且闲。轩辕去时有弓剑。古人传道留其间。後宫婵娟多花颜。乘鸾飞烟亦不还。骑龙攀天造天关。造天关。闻天语。长云河车载玉女。载玉女。过紫皇。紫皇乃赐白兔所捣之药方。后天而老凋三光。下视瑶池见王母。蛾眉萧飒如秋霜。,
赠别王山人归布山,李白,王子析道论，微言破秋毫。还归布山隐，兴入天云高。尔去安可迟，瑶草恐衰歇。我心亦怀归，屡梦松上月。傲然遂独往，长啸开岩扉。林壑久已芜，石道生蔷薇。愿言弄笙鹤，岁晚来相依。,
越中秋怀,李白,越水绕碧山，周回数千里。乃是天镜中，分明画相似。爱此从冥搜，永怀临湍游。一为沧波客，十见红蕖秋。观涛壮天险，望海令人愁。路遐迫西照，岁晚悲东流。何必探禹穴，逝将归蓬丘。不然五湖上，亦可乘扁舟。,
拟古其一,李白,青天何历历，明星如白石。黄姑与织女，相去不盈尺。银河无鹊桥，非时将安适。闺人理纨素，游子悲行役。瓶冰知冬寒，霜露欺远客。客似秋叶飞，飘飖不言归。别后罗带长，愁宽去时衣。乘月托宵梦，因之寄金徽。,
拟古其二,李白,高楼入青天，下有白玉堂。明月看欲堕，当窗悬清光。遥夜一美人，罗衣沾秋霜。含情弄柔瑟，弹作陌上桑。弦声何激烈，风卷绕飞梁。行人皆踯躅，栖鸟起回翔。但写妾意苦，莫辞此曲伤。愿逢同心者，飞作紫鸳鸯。,
君马黄,李白,君马黄，我马白。马色虽不同，人心本无隔。共作游冶盘，双行洛阳陌。长剑既照曜，高冠何赩赫。各有千金裘，俱为五侯客。猛虎落陷阱，壮夫时屈厄。相知在急难，独好亦何益。,
估客行,李白,海客乘天风，将船远行役。譬如云中鸟，一去无踪迹。,
对酒忆贺监二首,李白,四明有狂客，风流贺季真。长安一相见，呼我谪仙人。昔好杯中物，翻为松下尘。金龟换酒处，却忆泪沾巾。狂客归四明，山阴道士迎。敕赐镜湖水，为君台沼荣。人亡馀故宅，空有荷花生。念此杳如梦，凄然伤我情。,
赠瑕丘王少府,李白,皎皎鸾凤姿，飘飘神仙气。梅生亦何事，来作南昌尉。清风佐鸣琴，寂寞道为贵。一见过所闻，操持难与群。毫挥鲁邑讼，目送瀛洲云。我隐屠钓下，尔当玉石分。无由接高论，空此仰清芬。,
送崔氏昆季之金陵（一作秋夜崔八丈水亭送,李白,放歌倚东楼，行子期晓发。秋风渡江来，吹落山上月。主人出美酒，灭烛延清光。二崔向金陵，安得不尽觞。水客弄归棹，云帆卷轻霜。扁舟敬亭下，五两先飘扬。峡石入水花，碧流日更长。思君无岁月，西笑阻河梁。,
早秋单父南楼酬窦公衡,李白,白露见日灭，红颜随霜凋。别君若俯仰，春芳辞秋条。泰山嵯峨夏云在，疑是白波涨东海。散为飞雨川上来，遥帷却卷清浮埃。知君独坐青轩下，此时结念同所怀。我闭南楼看道书，幽帘清寂在仙居。曾无好事来相访，赖尔高文一起予。,
酬中都小吏携斗酒双鱼于逆旅见赠,李白,鲁酒若琥珀，汶鱼紫锦鳞。山东豪吏有俊气，手携此物赠远人。意气相倾两相顾，斗酒双鱼表情素。双鳃呀呷鳍鬣张，拨剌银盘欲飞去。呼儿拂几霜刃挥，红肌花落白雪霏。为君下箸一餐饱，醉著金鞍上马归。,
赠参寥子,李白,白鹤飞天书，南荆访高士。五云在岘山，果得参寥子。肮脏辞故园，昂藏入君门。天子分玉帛，百官接话言。毫墨时洒落，探玄有奇作。著论穷天人，千春秘麟阁。长揖不受官，拂衣归林峦。余亦去金马，藤萝同所欢。相思在何处，桂树青云端。,
送内寻庐山女道士李腾空二首,李白,君寻腾空子，应到碧山家。水舂云母碓，风扫石楠花。若爱幽居好，相邀弄紫霞。多君相门女，学道爱神仙。素手掬青霭，罗衣曳紫烟。一往屏风叠，乘鸾著玉鞭。,山水诗
访道安陵遇盖还为余造真录临别留赠【上竹,李白,清水见白石，仙人识青童。安陵盖夫子，十岁与天通。悬河与微言，谈论安可穷。能令二千石，抚背惊神聪。挥毫赠新诗，高价掩山东。至今平原客，感激慕清风。学道北海仙，传书蕊珠宫。丹田了玉阙，白日思云空。为我草真箓，天人惭妙工。七元洞豁落，八角辉星虹。三灾荡璇玑，蛟龙翼微躬。举手谢天地，虚无齐始终。黄金满高堂，答荷难克充。下笑世上士，沉魂北罗酆。昔日万乘坟，今成一科蓬。赠言若可重，实此轻华嵩。,
初月,李白,玉蟾离海上，白露湿花时。云畔风生爪，沙头水浸眉。乐哉弦管客，愁杀战征儿。因绝西园赏，临风一咏诗。,
陪族叔当涂宰游化城寺升公清风亭,李白,化城若化出，金榜天宫开。疑是海上云，飞空结楼台。升公湖上秀，粲然有辩才。济人不利己，立俗无嫌猜。了见水中月，青莲出尘埃。闲居清风亭，左右清风来。当暑阴广殿，太阳为裴回。茗酌待幽客，珍盘荐凋梅。飞文何洒落，万象为之摧。季父拥鸣琴，德声布动雷。虽游道林室，亦举陶潜杯。清乐动诸天，长松自吟哀。留欢若可尽，劫石乃成灰。第一百八十卷,
流夜郎半道承恩放还兼欣克复之美书怀示息秀,李白,黄口为人罗，白龙乃鱼服。得罪岂怨天，以愚陷网目。鲸鲵未翦灭，豺狼屡翻履。悲作楚地囚，何日秦庭哭。遭逢二明主，前后两迁逐。去国愁夜郎，投身窜荒谷。半道雪屯蒙，旷如鸟出笼。遥欣克复美，光武安可同。天子巡剑阁，储皇守扶风。扬袂正北辰，开襟揽群雄。胡兵出月窟，雷破关之东。左扫因右拂，旋收洛阳宫。回舆入咸京，席卷六合通。叱咤开帝业，手成天地功。大驾还长安，两日忽再中。一朝让宝位，剑玺传无穷。愧无秋毫力，谁念矍铄翁。弋者何所慕，高飞仰冥鸿。弃剑学丹砂，临炉双玉童。寄言息夫子，岁晚陟方蓬。,
春感,李白,茫茫南与北，道直事难谐。榆荚钱生树，杨花玉糁街。尘萦游子面，蝶弄美人钗。却忆青山上，云门掩竹斋。,
登巴陵开元寺西阁赠衡岳僧方外,李白,衡岳有阐士，五峰秀真骨。见君万里心，海水照秋月。大臣南溟去，问道皆请谒。洒以甘露言，清凉润肌发。明湖落天镜，香阁凌银阙。登眺餐惠风，新花期启发。,
赠宣州灵源寺仲浚公,李白,敬亭白云气，秀色连苍梧。下映双溪水，如天落镜湖。此中积龙象，独许浚公殊。风韵逸江左，文章动海隅。观心同水月，解领得明珠。今日逢支遁，高谈出有无。,
献从叔当涂宰阳冰,李白,金镜霾六国，亡新乱天经。焉知高光起，自有羽翼生。萧曹安山兒屼，耿贾摧欃枪。吾家有季父，杰出圣代英。虽无三台位，不借四豪名。激昂风云气，终协龙虎精。弱冠燕赵来，贤彦多逢迎。鲁连善谈笑，季布折公卿。遥知礼数绝，常恐不合并。惕想结宵梦，素心久已冥。顾惭青云器，谬奉玉樽倾。山阳五百年，绿竹忽再荣。高歌振林木，大笑喧雷霆。落笔洒篆文，崩云使人惊。吐辞又炳焕，五色罗华星。秀句满江国，高才掞天庭。宰邑艰难时，浮云空古城。居人若薙草，扫地无纤茎。惠泽及飞走，农夫尽归耕。广汉水万里，长流玉琴声。雅颂播吴越，还如泰阶平。小子别金陵，来时白下亭。群凤怜客鸟，差池相哀鸣。各拔五色毛，意重泰山轻。赠微所费广，斗水浇长鲸。弹剑歌苦寒，严风起前楹。月衔天门晓，霜落牛渚清。长叹即归路，临川空屏营。,
古风其三十七,李白,燕臣昔恸哭。五月飞秋霜。庶女号苍天。震风击齐堂。精诚有所感。造化为悲伤。而我竟何辜。远身金殿旁。浮云蔽紫闼。白日难回光。群沙秽明珠。众草凌孤芳。古来共叹息。流泪空沾裳。,
望终南山寄紫阁隐者,李白,出门见南山，引领意无限。秀色难为名，苍翠日在眼。有时白云起，天际自舒卷。心中与之然，托兴每不浅。何当造幽人，灭迹栖绝巘。,
夕霁杜陵登楼寄韦繇,李白,浮阳灭霁景，万物生秋容。登楼送远目，伏槛观群峰。原野旷超缅，关河纷杂重。清晖映竹日，翠色明云松。蹈海寄遐想，还山迷旧踪。徒然迫晚暮，未果谐心胸。结桂空伫立，折麻恨莫从。思君达永夜，长乐闻疏钟。,
惧谗,李白,二桃杀三士，讵假剑如霜。众女妒蛾眉，双花竞春芳。魏姝信郑袖，掩袂对怀王。一惑巧言子，朱颜成死伤。行将泣团扇，戚戚愁人肠。,
宿巫山下,李白,昨夜巫山下，猿声梦里长。桃花飞绿水，三月下瞿塘。雨色风吹去，南行拂楚王。高丘怀宋玉，访古一沾裳。,
天门山,李白,迥出江上山。（上山一作山上）双峰自相对。岸映松色寒。石分浪花碎。参差远天际。缥缈晴霞外。落日舟去遥。回首沉青霭。,
凤吹笙曲,李白,仙人十五爱吹笙，学得昆丘彩凤鸣。始闻炼气餐金液，复道朝天赴玉京。玉京迢迢几千里，凤笙去去无穷已。欲叹离声发绛唇，更嗟别调流纤指。此时惜别讵堪闻，此地相看未忍分。重吟真曲和清吹，却奏仙歌响绿云。绿云紫气向函关，访道应寻缑氏山。莫学吹笙王子晋，一遇浮丘断不还。,
留别贾舍人至二首,李白,大梁白云起，飘飖来南洲。裴回苍梧野，十见罗浮秋。鳌抃山海倾，四溟扬洪流。意欲托孤凤，从之摩天游。凤苦道路难，翱翔还昆丘。不肯衔我去，哀鸣惭不周。远客谢主人，明珠难暗投。拂拭倚天剑，西登岳阳楼。长啸万里风，扫清胸中忧。谁念刘越石，化为绕指柔。秋风吹胡霜，凋此檐下芳。折芳怨岁晚，离别凄以伤。谬攀青琐贤，延我于北堂。君为长沙客，我独之夜郎。劝此一杯酒，岂惟道路长。割珠两分赠，寸心贵不忘。何必儿女仁，相看泪成行。,
嘲王历阳不肯饮酒,李白,地白风色寒，雪花大如手。笑杀陶渊明，不饮杯中酒。浪抚一张琴，虚栽五株柳。空负头上巾，吾于尔何有。,描写冬天，描写雪
别山僧,李白,何处名僧到水西，乘舟弄月宿泾溪。平明别我上山去，手携金策踏云梯。腾身转觉三天近，举足回看万岭低。谑浪肯居支遁下，风流还与远公齐。此度别离何日见，相思一夜暝猿啼。,
草创大还，赠柳官迪,李白,天地为橐籥，周流行太易。造化合元符，交媾腾精魄。自然成妙用，孰知其指的。罗络四季间，绵微无一隙。日月更出没，双光岂云只。姹女乘河车，黄金充辕轭。执枢相管辖，摧伏伤羽翮。朱鸟张炎威，白虎守本宅。相煎成苦老，消铄凝津液。仿佛明窗尘，死灰同至寂。捣冶入赤色，十二周律历。赫然称大还，与道本无隔。白日可抚弄，清都在咫尺。北酆落死名，南斗上生籍。抑予是何者，身在方士格。才术信纵横，世途自轻掷。吾求仙弃俗，君晓损胜益。不向金阙游，思为玉皇客。鸾车速风电，龙骑无鞭策。一举上九天，相携同所适。,
拟古其六,李白,运速天地闭，胡风结飞霜。百草死冬月，六龙颓西荒。太白出东方，彗星扬精光。鸳鸯非越鸟，何为眷南翔。惟昔鹰将犬，今为侯与王。得水成蛟龙，争池夺凤凰。北斗不酌酒，南箕空簸扬。,
拟古其八,李白,月色不可扫，客愁不可道。玉露生秋衣，流萤飞百草。日月终销毁，天地同枯槁。蟪蛄啼青松，安见此树老。金丹宁误俗，昧者难精讨。尔非千岁翁，多恨去世早。饮酒入玉壶，藏身以为宝。,
答族侄僧中孚赠玉泉仙人掌茶,李白,常闻玉泉山，山洞多乳窟。仙鼠如白鸦，倒悬清溪月。茗生此中石，玉泉流不歇。根柯洒芳津，采服润肌骨。丛老卷绿叶，枝枝相接连。曝成仙人掌，似拍洪崖肩。举世未见之，其名定谁传。宗英乃禅伯，投赠有佳篇。清镜烛无盐，顾惭西子妍。朝坐有馀兴，长吟播诸天。,
栖贤寺,李白,知见一何高，拭眼避天位。同观洗耳人，千古应无愧。,
对酒行,李白,松子栖金华，安期入蓬海。此人古之仙，羽化竟何在。浮生速流电，倏忽变光彩。天地无凋换，容颜有迁改。对酒不肯饮，含情欲谁待。,人生
安州般若寺水阁纳凉，喜遇薛员外乂,李白,翛然金园赏，远近含晴光。楼台成海气，草木皆天香。忽逢青云士，共解丹霞裳。水退池上热，风生松下凉。吞讨破万象，搴窥临众芳。而我遗有漏，与君用无方。心垢都已灭，永言题禅房。,
秋夕旅怀,李白,凉风度秋海，吹我乡思飞。连山去无际，流水何时归。目极浮云色，心断明月晖。芳草歇柔艳，白露催寒衣。梦长银汉落，觉罢天星稀。含悲想旧国，泣下谁能挥。,
鸣皋歌奉饯从翁清归五崖山居,李白,忆昨鸣皋梦里还，手弄素月清潭间。觉时枕席非碧山，侧身西望阻秦关。麒麟阁上春还早，著书却忆伊阳好。青松来风吹古道，绿萝飞花覆烟草。我家仙翁爱清真，才雄草圣凌古人，欲卧鸣皋绝世尘。鸣皋微茫在何处，五崖峡水横樵路。身披翠云裘，袖拂紫烟去。去时应过嵩少间，相思为折三花树。,
五松山送殷淑,李白,秀色发江左，风流奈若何。仲文了不还，独立扬清波。载酒五松山，颓然白云歌。中天度落月，万里遥相过。抚酒惜此月，流光畏蹉跎。明日别离去，连峰郁嵯峨。,
寄远其七,李白,妾在舂陵东。君居汉江岛。一日望花光。往来成白道。一为云雨别。此地生秋草。秋草秋蛾飞。相思愁落晖。何由一相见。灭烛解罗衣。,
寄远其十,李白,鲁缟如玉霜。笔题月氏书。寄书白鹦鹉。西海慰离居。行数虽不多。字字有委曲。天末如见之。开缄泪相续。泪尽恨转深。千里同此心。相思千万里。一书值千金。,
秋浦寄内,李白,我今寻阳去，辞家千里馀。结荷倦水宿，却寄大雷书。虽不同辛苦，怆离各自居。我自入秋浦，三年北信疏。红颜愁落尽，白发不能除。有客自梁苑，手携五色鱼。开鱼得锦字，归问我何如。江山虽道阻，意合不为殊。,
秋浦感主人归燕寄内,李白,霜凋楚关木，始知杀气严。寥寥金天廓，婉婉绿红潜。胡燕别主人，双双语前檐。三飞四回顾，欲去复相瞻。岂不恋华屋，终然谢珠帘。我不及此鸟，远行岁已淹。寄书道中叹，泪下不能缄。,
朝下过卢郎中叙旧游,李白,君登金华省，我入银台门。幸遇圣明主，俱承云雨恩。复此休浣时，闲为畴昔言。却话山海事，宛然林壑存。明湖思晓月，叠嶂忆清猿。何由返初服，田野醉芳樽。,
陪从祖济南太守泛鹊山湖三首,李白,初谓鹊山近，宁知湖水遥。此行殊访戴，自可缓归桡。湖阔数千里，湖光摇碧山。湖西正有月，独送李膺还。水入北湖去，舟从南浦回。遥看鹊山转，却似送人来。,
中丞宋公以吴兵三千赴河南军次寻阳脱余之囚,李白,独坐清天下，专征出海隅。九江皆渡虎，三郡尽还珠。组练明秋浦，楼船入郢都。风高初选将，月满欲平胡。杀气横千里，军声动九区。白猿惭剑术，黄石借兵符。戎虏行当翦，鲸鲵立可诛。自怜非剧孟，何以佐良图。,
赠常侍御,李白,安石在东山，无心济天下。一起振横流，功成复潇洒。大贤有卷舒，季叶轻风雅。匡复属何人，君为知音者。传闻武安将，气振长平瓦。燕赵期洗清，周秦保宗社。登朝若有言，为访南迁贾。,
宣城青溪（一作入清溪山）,李白,青溪胜桐庐，水木有佳色。山貌日高古，石容天倾侧。彩鸟昔未名，白猿初相识。不见同怀人，对之空叹息。,
古风其六,李白,代马不思越。越禽不恋燕。情性有所习。土风固其然。昔别雁门关。今戍龙庭前。惊沙乱海日。飞雪迷胡天。虮虱生虎鹖。心魂逐旌旃。苦战功不赏。忠诚难可宣。谁怜李飞将。白首没三边。,
襄阳曲,李白,襄阳行乐处，歌舞白铜鞮。江城回绿水，花月使人迷。山公醉酒时，酩酊高阳下。头上白接篱，倒著还骑马。岘山临汉水，水绿沙如雪。上有堕泪碑，青苔久磨灭。且醉习家池，莫看堕泪碑。山公欲上马，笑杀襄阳儿。,
望黄鹤楼,李白,东望黄鹤山，雄雄半空出。四面生白云，中峰倚红日。岩峦行穹跨，峰嶂亦冥密。颇闻列仙人，于此学飞术。一朝向蓬海，千载空石室。金灶生烟埃，玉潭秘清谧。地古遗草木，庭寒老芝术。蹇予羡攀跻，因欲保闲逸。观奇遍诸岳，兹岭不可匹。结心寄青松，永悟客情毕。,
古风其十六,李白,宝剑双蛟龙。雪花照芙蓉。精光射天地。雷腾不可冲。一去别金匣。飞沉失相从。风胡灭已久。所以潜其锋。吴水深万丈。楚山邈千重。雌雄终不隔。神物会当逢。,
古风其二十六,李白,碧荷生幽泉。朝日艳且鲜。秋花冒绿水。密叶罗青烟。秀色空绝世。馨香竟谁传。坐看飞霜满。凋此红芳年。结根未得所。愿托华池边。,
古风其三十一,李白,郑客西入关。行行未能已。白马华山君。相逢平原里。璧遗镐池君。明年祖龙死。秦人相谓曰。吾属可去矣。一往桃花源。千春隔流水。,
古风其三十五,李白,丑女来效颦。还家惊四邻。寿陵失本步。笑杀邯郸人。一曲斐然子。雕虫丧天真。棘刺造沐猴。三年费精神。功成无所用。楚楚且华身。大雅思文王。颂声久崩沦。安得郢中质。一挥成斧斤。,
上三峡,李白,巫山夹青天，巴水流若兹。巴水忽可尽，青天无到时。三朝上黄牛，三暮行太迟。三朝又三暮，不觉鬓成丝。,山水诗
寄王屋山人孟大融,李白,我昔东海上，劳山餐紫霞。亲见安期公，食枣大如瓜。中年谒汉主，不惬还归家。朱颜谢春辉，白发见生涯。所期就金液，飞步登云车。愿随夫子天坛上，闲与仙人扫落花。,
夜泊黄山闻殷十四吴吟,李白,昨夜谁为吴会吟，风生万壑振空林。龙惊不敢水中卧，猿啸时闻岩下音。我宿黄山碧溪月，听之却罢松间琴。朝来果是沧洲逸，酤酒醍盘饭霜栗。半酣更发江海声，客愁顿向杯中失。,
临江王节士歌,李白,洞庭白波木叶稀，燕鸿始入吴云飞。吴云寒，燕鸿苦。风号沙宿潇湘浦，节士悲秋泪如雨。白日当天心，照之可以事明主。壮士愤，雄风生。安得倚天剑，跨海斩长鲸。,
岘山怀古,李白,访古登岘首，凭高眺襄中。天清远峰出，水落寒沙空。弄珠见游女，醉酒怀山公。感叹发秋兴，长松鸣夜风。,
拟古其九,李白,生者为过客，死者为归人。天地一逆旅，同悲万古尘。月兔空捣药，扶桑已成薪。白骨寂无言，青松岂知春。前後更叹息，浮荣安足珍。,
桃源,李白,昔日狂秦事可嗟，直驱鸡犬入桃花。至今不出烟溪口，万古潺湲二水斜。,
桃源,李白,露暗烟浓草色新，一翻流水满溪春。可怜渔歌父重来访，只见桃花不见人。,
拟古其十,李白,仙人骑彩凤，昨下阆风岑。海水三清浅，桃源一见寻。遗我绿玉杯，兼之紫琼琴。杯以倾美酒，琴以闲素心。二物非世有，何论珠与金。琴弹松里风，杯劝天上月。风月长相知，世人何倏忽。,
泛沔州城南郎官湖,李白,张公多逸兴，共泛沔城隅。当时秋月好，不减武昌都。四座醉清光，为欢古来无。郎官爱此水，因号郎官湖。风流若未减，名与此山俱。,
寓言三首,李白,周公负斧扆，成王何夔夔。武王昔不豫，剪爪投河湄。贤圣遇谗慝，不免人君疑。天风拔大木，禾黍咸伤萎。管蔡扇苍蝇，公赋鸱鸮诗。金縢若不启，忠信谁明之。摇裔双彩凤，婉娈三青禽。往还瑶台里，鸣舞玉山岑。以欢秦娥意，复得王母心。区区精卫鸟，衔木空哀吟。长安春色归，先入青门道。绿杨不自持，从风欲倾倒。海燕还秦宫，双飞入帘栊。相思不相见，托梦辽城东。,
金陵送张十一再游东吴,李白,张翰黄花句，风流五百年。谁人今继作，夫子世称贤。再动游吴棹，还浮入海船。春光白门柳，霞色赤城天。去国难为别，思归各未旋。空馀贾生泪，相顾共凄然。,
南奔书怀,李白,遥夜何漫漫，空歌白石烂。甯戚未匡齐，陈平终佐汉。欃枪扫河洛，直割鸿沟半。历数方未迁，云雷屡多难。天人秉旄钺，虎竹光藩翰。侍笔黄金台，传觞青玉案。不因秋风起，自有思归叹。主将动谗疑，王师忽离叛。自来白沙上，鼓噪丹阳岸。宾御如浮云，从风各消散。舟中指可掬，城上骸争爨。草草出近关，行行昧前算。南奔剧星火，北寇无涯畔。顾乏七宝鞭，留连道傍玩。太白夜食昴，长虹日中贯。秦赵兴天兵，茫茫九州乱。感遇明主恩，颇高祖逖言。过江誓流水，志在清中原。拔剑击前柱，悲歌难重论。第一百八十四卷,
山鹧鸪词,李白,苦竹岭头秋月辉，苦竹南枝鹧鸪飞。嫁得燕山胡雁婿，欲衔我向雁门归。山鸡翟雉来相劝，南禽多被北禽欺。紫塞严霜如剑戟，苍梧欲巢难背违。我今誓死不能去，哀鸣惊叫泪沾衣。,
见京兆韦参军量移东阳其一,李白,潮水还归海，流人却到吴。相逢问愁苦，泪尽日南珠。闻说金华渡，东连五百滩。全胜若耶好，莫道此行难。猿啸千溪合，松风五月寒。他年一携手，摇艇入新安。,
玉真公主别馆苦雨赠卫尉张卿二首,李白,秋坐金张馆，繁阴昼不开。空烟迷雨色，萧飒望中来。翳翳昏垫苦，沉沉忧恨催。清秋何以慰，白酒盈吾杯。吟咏思管乐，此人已成灰。独酌聊自勉，谁贵经纶才。弹剑谢公子，无鱼良可哀。苦雨思白日，浮云何由卷。稷契和天人，阴阳乃骄蹇。秋霖剧倒井，昏雾横绝巘。欲往咫尺途，遂成山川限。潈潈奔溜闻，浩浩惊波转。泥沙塞中途，牛马不可辨。饥从漂母食，闲缀羽陵简。园家逢秋蔬，藜藿不满眼。蟏蛸结思幽，蟋蟀伤褊浅。厨灶无青烟，刀机生绿藓。投箸解鹔鹴，换酒醉北堂。丹徒布衣者，慷慨未可量。何时黄金盘，一斛荐槟榔。功成拂衣去，摇曳沧洲傍。,描写秋天，描写雨
寄远其十一,李白,爱君芙蓉婵娟之艳色。色可餐兮难再得。怜君冰玉清迥之明心。情不极兮意已深。朝共琅玕之绮食。夜同鸳鸯之锦衾。恩情婉娈忽为别。使人莫错乱愁心。乱愁心。涕如雪。寒灯厌梦魂欲绝。觉来相思生白发。盈盈汉水若可越。可惜凌波步罗袜。美人美人兮归去来。莫作朝云暮雨兮飞阳台。,
相逢行二首,李白,朝骑五花马，谒帝出银台。秀色谁家子，云车珠箔开。金鞭遥指点，玉勒近迟回。夹毂相借问，疑从天上来。蹙入青绮门，当歌共衔杯。衔杯映歌扇，似月云中见。相见不得亲，不如不相见。相见情已深，未语可知心。胡为守空闺，孤眠愁锦衾。锦衾与罗帏，缠绵会有时。春风正澹荡，暮雨来何迟。愿因三青鸟，更报长相思。光景不待人，须臾发成丝。当年失行乐，老去徒伤悲。持此道密意，毋令旷佳期。,
赠易秀才,李白,少年解长剑，投赠即分离。何不断犀象，精光暗往时。蹉跎君自惜，窜逐我因谁。地远虞翻老，秋深宋玉悲。空摧芳桂色，不屈古松姿。感激平生意，劳歌寄此辞。,
古风其十三,李白,君平既弃世。世亦弃君平。观变穷太易。探元化群生。寂寞缀道论。空帘闭幽情。驺虞不虚来。鸑鷟有时鸣。安知天汉上。白日悬高名。海客去已久。谁人测沈冥。,
古风其十五,李白,燕昭延郭隗。遂筑黄金台。剧辛方赵至。邹衍复齐来。奈何青云士。弃我如尘埃。珠玉买歌笑。糟糠养贤才。方知黄鹤举。千里独徘徊。,怀才不遇
金陵望汉江,李白,汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。,忧国忧民
古风其二十三,李白,秋露白如玉。团团下庭绿。我行忽见之。寒早悲岁促。人生鸟过目。胡乃自结束。景公一何愚。牛山泪相续。物苦不知足。得陇又望蜀。人心若波澜。世路有屈曲。三万六千日。夜夜当秉烛。,
登广武古战场怀古,李白,秦鹿奔野草，逐之若飞蓬。项王气盖世，紫电明双瞳。呼吸八千人，横行起江东。赤精斩白帝，叱咤入关中。两龙不并跃，五纬与天同。楚灭无英图，汉兴有成功。按剑清八极，归酣歌大风。伊昔临广武，连兵决雌雄。分我一杯羹，太皇乃汝翁。战争有古迹，壁垒颓层穹。猛虎啸洞壑，饥鹰鸣秋空。翔云列晓阵，杀气赫长虹。拨乱属豪圣，俗儒安可通。沉湎呼竖子，狂言非至公。抚掌黄河曲，嗤嗤阮嗣宗。,怀古诗
赠僧朝美,李白,水客凌洪波，长鲸涌溟海。百川随龙舟，嘘吸竟安在。中有不死者，探得明月珠。高价倾宇宙，馀辉照江湖。苞卷金缕褐，萧然若空无。谁人识此宝，窃笑有狂夫。了心何言说，各勉黄金躯。,
古风其四十,李白,凤饥不啄粟。所食唯琅玕。焉能与群鸡。刺蹙争一餐。朝鸣昆丘树。夕饮砥柱湍。归飞海路远。独宿天霜寒。幸遇王子晋。结交青云端。怀恩未得报。感别空长叹。,
自巴东舟行经瞿唐峡登巫山最高峰还题壁,李白,江行几千里，海月十五圆。始经瞿塘峡，遂步巫山巅。巫山高不穷，巴国尽所历。日边攀垂萝，霞外倚穹石。飞步凌绝顶，极目无纤烟。却顾失丹壑，仰观临青天。青天若可扪，银汉去安在。望云知苍梧，记水辨瀛海。周游孤光晚，历览幽意多。积雪照空谷，悲风鸣森柯。归途行欲曛，佳趣尚未歇。江寒早啼猿，松暝已吐月。月色何悠悠，清猿响啾啾。辞山不忍听，挥策还孤舟。,
宿虾湖【虾换鱼旁】,李白,鸡鸣发黄山，暝投鰕湖宿。白雨映寒山，森森似银竹。提携采铅客，结荷水边沐。半夜四天开，星河烂人目。明晨大楼去，冈陇多屈伏。当与持斧翁，前溪伐云木。,
自金陵溯流过白壁山玩月达天门寄句容王主簿,李白,沧江溯流归，白璧见秋月。秋月照白璧，皓如山阴雪。幽人停宵征，贾客忘早发。进帆天门山，回首牛渚没。川长信风来，日出宿雾歇。故人在咫尺，新赏成胡越。寄君青兰花，惠好庶不绝。,
春归终南山松龛旧隐,李白,我来南山阳，事事不异昔。却寻溪中水，还望岩下石。蔷薇缘东窗，女萝绕北壁。别来能几日，草木长数尺。且复命酒樽，独酌陶永夕。,
寻雍尊师隐居,李白,群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。,老师
黄葛篇,李白,黄葛生洛溪，黄花自绵幂。青烟蔓长条，缭绕几百尺。闺人费素手，采缉作絺绤。缝为绝国衣，远寄日南客。苍梧大火落，暑服莫轻掷。此物虽过时，是妾手中迹。,
口号（一作口号留别金陵诸公）,李白,食出野田美，酒临远水倾。东流若未尽，应见别离情。,
中山孺子妾歌,李白,中山孺子妾，特以色见珍。虽然不如延年妹，亦是当时绝世人。桃李出深井，花艳惊上春。一贵复一贱，关天岂由身。芙蓉老秋霜，团扇羞网尘。戚姬髡发入舂市，万古共悲辛。,
枯鱼过河泣,李白,白龙改常服，偶被豫且制。谁使尔为鱼，徒劳诉天帝。作书报鲸鲵，勿恃风涛势。涛落归泥沙，翻遭蝼蚁噬。万乘慎出入，柏人以为识。,
拟古其十二,李白,去去复去去，辞君还忆君。汉水既殊流，楚山亦此分。人生难称意，岂得长为群。越燕喜海日，燕鸿思朔云。别久容华晚，琅玕不能饭。日落知天昏，梦长觉道远。望夫登高山，化石竟不返。,
送族弟单父主簿凝摄宋城主簿至郭南月桥却回,李白,吾家青萍剑，操割有馀闲。往来纠二邑，此去何时还。鞍马月桥南，光辉歧路间。贤豪相追饯，却到栖霞山。群花散芳园，斗酒开离颜。乐酣相顾起，征马无由攀。,
送张遥之寿阳幕府,李白,寿阳信天险，天险横荆关。苻坚百万众，遥阻八公山。不假筑长城，大贤在其间。战夫若熊虎，破敌有馀闲。张子勇且英，少轻卫霍孱。投躯紫髯将，千里望风颜。勖尔效才略，功成衣锦还。,
送白利从金吾董将军西征,李白,西羌延国讨，白起佐军威。剑决浮云气，弓弯明月辉。马行边草绿，旌卷曙霜飞。抗手凛相顾，寒风生铁衣。,
鲁中送二从弟赴举之西京（一作送族弟【金,李白,鲁客向西笑，君门若梦中。霜凋逐臣发，日忆明光宫。复羡二龙去，才华冠世雄。平衢骋高足，逸翰凌长风。舞袖拂秋月，歌筵闻早鸿。送君日千里，良会何由同。,
送纪秀才游越,李白,海水不满眼，观涛难称心。即知蓬莱石，却是巨鳌簪。送尔游华顶，令余发舄吟。仙人居射的，道士住山阴。禹穴寻溪入，云门隔岭深。绿萝秋月夜，相忆在鸣琴。,
题嵩山逸人元丹丘山居,李白,家本紫云山，道风未沦落。沉怀丹丘志，冲赏归寂寞。朅来游闽荒，扪涉穷禹凿。夤缘泛潮海，偃蹇陟庐霍。凭雷蹑天窗，弄影憩霞阁。且欣登眺美，颇惬隐沦诺。三山旷幽期，四岳聊所托。故人契嵩颍，高义炳丹雘。灭迹遗纷嚣，终言本峰壑。自矜林湍好，不羡朝市乐。偶与真意并，顿觉世情薄。尔能折芳桂，吾亦采兰若。拙妻好乘鸾，娇女爱飞鹤。提携访神仙，从此炼金药。,
僧伽歌,李白,真僧法号号僧伽，有时与我论三车。问言诵咒几千遍，口道恒河沙复沙。此僧本住南天竺，为法头陀来此国。戒得长天秋月明，心如世上青莲色。意清净，貌棱棱。亦不减，亦不增。瓶里千年铁柱骨，手中万岁胡孙藤。嗟予落魄江淮久，罕遇真僧说空有。一言散尽波罗夷，再礼浑除犯轻垢。,
题金陵王处士水亭,李白,王子耽玄言，贤豪多在门。好鹅寻道士，爱竹啸名园。树色老荒苑，池光荡华轩。此堂见明月，更忆陆平原。扫拭青玉簟，为余置金尊。醉罢欲归去，花枝宿鸟喧。何时复来此，再得洗嚣烦。,
送二季之江东,李白,初发强中作，题诗与惠连。多惭一日长，不及二龙贤。西塞当中路，南风欲进船。云峰出远海，帆影挂清川。禹穴藏书地，匡山种杏田。此行俱有适，迟尔早归旋。,
赠韦侍御黄裳其一,李白,太华生长松，亭亭凌霜雪。天与百尺高，岂为微飙折。桃李卖阳艳，路人行且迷。春光扫地尽，碧叶成黄泥。愿君学长松，慎勿作桃李。受屈不改心，然后知君子。,励志诗
赠郭将军,李白,将军少年出武威，入掌银台护紫微。平明拂剑朝天去，薄暮垂鞭醉酒归。爱子临风吹玉笛，美人向月舞罗衣。畴昔雄豪如梦里，相逢且欲醉春晖。,
代美人愁镜其一,李白,明明金鹊镜，了了玉台前。拂拭交冰月，光辉何清圆。红颜老昨日，白发多去年。铅粉坐相误，照来空凄然。美人赠此盘龙之宝镜，烛我金缕之罗衣。时将红袖拂明月，为惜普照之馀晖。影中金鹊飞不灭，台下青鸾思独绝。稿砧一别若箭弦，去有日，来无年。狂风吹却妾心断，玉箸并堕菱花前。,
前有一尊酒行二首,李白,春风东来忽相过，金樽渌酒生微波。落花纷纷稍觉多，美人欲醉朱颜酡。青轩桃李能几何，流光欺人忽蹉跎。君起舞，日西夕。当年意气不肯平，白发如丝叹何益。琴奏龙门之绿桐，玉壶美酒清若空。催弦拂柱与君饮，看朱成碧颜始红。胡姬貌如花，当垆笑春风。笑春风，舞罗衣，君今不醉将安归。,
在浔阳非所寄内,李白,闻难知恸哭，行啼入府中。多君同蔡琰，流泪请曹公。知登吴章岭，昔与死无分。崎岖行石道，外折入青云。相见若悲叹，哀声那可闻。,
春日游罗敷潭,李白,行歌入谷口，路尽无人跻。攀崖度绝壑，弄水寻回溪。云从石上起，客到花间迷。淹留未尽兴，日落群峰西。,
宴陶家亭子,李白,曲巷幽人宅，高门大士家。池开照胆镜，林吐破颜花。绿水藏春日，青轩秘晚霞。若闻弦管妙，金谷不能夸。,
夜泛洞庭寻裴侍御清酌,李白,日晚湘水绿，孤舟无端倪。明湖涨秋月，独泛巴陵西。过憩裴逸人，岩居陵丹梯。抱琴出深竹，为我弹鹍鸡。,
狱中上崔相涣,李白,胡马渡洛水，血流征战场。千门闭秋景，万姓危朝霜。贤相燮元气，再欣海县康。台庭有夔龙，列宿粲成行。羽翼三元圣，发辉两太阳。应念覆盆下，雪泣拜天光。,
焦山望松寥山,李白,石壁望松寥，宛然在碧霄。安得五彩虹，驾天作长桥。仙人如爱我，举手来相招。,
古风其九,李白,庄周梦胡蝶。胡蝶为庄周。一体更变易。万事良悠悠。乃知蓬莱水。复作清浅流。青门种瓜人。旧日东陵侯。富贵故如此。营营何所求。,
赠闾丘处士,李白,贤人有素业，乃在沙塘陂。竹影扫秋月，荷衣落古池。闲读山海经，散帙卧遥帷。且耽田家乐，遂旷林中期。野酌劝芳酒，园蔬烹露葵。如能树桃李，为我结茅茨。,
古风其二十七,李白,燕赵有秀色。绮楼青云端。眉目艳皎月。一笑倾城欢。常恐碧草晚。坐泣秋风寒。纤手怨玉琴。清晨起长叹。焉得偶君子。共乘双飞鸾。,
经乱後将避地剡中留赠崔宣城,李白,双鹅飞洛阳，五马渡江徼。何意上东门，胡雏更长啸。中原走豺虎，烈火焚宗庙。太白昼经天，颓阳掩馀照。王城皆荡覆，世路成奔峭。四海望长安，颦眉寡西笑。苍生疑落叶，白骨空相吊。连兵似雪山，破敌谁能料。我垂北溟翼，且学南山豹。崔子贤主人，欢娱每相召。胡床紫玉笛，却坐青云叫。杨花满州城，置酒同临眺。忽思剡溪去，水石远清妙。雪尽天地明，风开湖山貌。闷为洛生咏，醉发吴越调。赤霞动金光，日足森海峤。独散万古意，闲垂一溪钓。猿近天上啼，人移月边棹。无以墨绶苦，来求丹砂要。华发长折腰，将贻陶公诮。,
奔亡道中其一,李白,苏武天山上，田横海岛边。万重关塞断，何日是归年。亭伯去安在，李陵降未归。愁容变海色，短服改胡衣。谈笑三军却，交游七贵疏。仍留一只箭，未射鲁连书。函谷如玉关，几时可生还。洛阳为易水，嵩岳是燕山。俗变羌胡语，人多沙塞颜。申包惟恸哭，七日鬓毛斑。淼淼望湖水，青青芦叶齐。归心落何处，日没大江西。歇马傍春草，欲行远道迷。谁忍子规鸟，连声向我啼。,
寄弄月溪吴山人,李白,尝闻庞德公，家住洞湖水。终身栖鹿门，不入襄阳市。夫君弄明月，灭景清淮里。高踪邈难追，可与古人比。清扬杳莫睹，白云空望美。待我辞人间，携手访松子。,
上元夫人,李白,上元谁夫人，偏得王母娇。嵯峨三角髻，馀发散垂腰。裘披青毛锦，身著赤霜袍。手提嬴女儿，闲与凤吹箫。眉语两自笑，忽然随风飘。,
下寻阳城泛彭蠡寄黄判官,李白,浪动灌婴井，寻阳江上风。开帆入天镜，直向彭湖东。落景转疏雨，晴云散远空。名山发佳兴，清赏亦何穷。石镜挂遥月，香炉灭彩虹。相思俱对此，举目与君同。,
沐浴子,李白,沐芳莫弹冠，浴兰莫振衣。处世忌太洁，志人贵藏辉。沧浪有钓叟，吾与尔同归。,
入彭蠡经松门观石镜缅怀谢康乐题诗书游览之,李白,谢公之彭蠡，因此游松门。余方窥石镜，兼得穷江源。将欲继风雅，岂徒清心魂。前赏逾所见，后来道空存。况属临泛美，而无洲诸喧。漾水向东去，漳流直南奔。空濛三川夕，回合千里昏。青桂隐遥月，绿枫鸣愁猿。水碧或可采，金精秘莫论。吾将学仙去，冀与琴高言。,
望夫山,李白,□望临碧空。【禺页】怨情感离别。江草不知愁。岩花但争发。云山万重隔。音信千里绝。春去秋复来。相思几时歇。,
司马将军歌代陇上健儿陈安,李白,狂风吹古月，窃弄章华台。北落明星动光彩，南征猛将如云雷。手中电击倚天剑，直斩长鲸海水开。我见楼船壮心目，颇似龙骧下三蜀。扬兵习战张虎旗，江中白浪如银屋。身居玉帐临河魁，紫髯若戟冠崔嵬，细柳开营揖天子，始知灞上为婴孩。羌笛横吹阿亸回，向月楼中吹落梅。将军自起舞长剑，壮士呼声动九垓。功成献凯见明主，丹青画像麒麟台。,战争诗
待酒不至,李白,玉壶系青丝，沽酒来何迟。山花向我笑，正好衔杯时。晚酌东窗下，流莺复在兹。春风与醉客，今日乃相宜。,
阳春歌,李白,长安白日照春空，绿杨结烟垂袅风。披香殿前花始红，流芳发色绣户中。绣户中，相经过。飞燕皇后轻身舞，紫宫夫人绝世歌。圣君三万六千日，岁岁年年奈乐何。,
庐山东林寺夜怀,李白,我寻青莲宇，独往谢城阙。霜清东林钟，水白虎溪月。天香生虚空，天乐鸣不歇。宴坐寂不动，大千入毫发。湛然冥真心，旷劫断出没。,
入朝曲,李白,金陵控海浦，渌水带吴京。铙歌列骑吹，飒沓引公卿。槌钟速严妆，伐鼓启重城。天子凭玉几，剑履若云行。日出照万户，簪裾烂明星。朝罢沐浴闲，遨游阆风亭。济济双阙下，欢娱乐恩荣。,
金陵歌，送别范宣,李白,石头巉岩如虎踞，凌波欲过沧江去。钟山龙盘走势来，秀色横分历阳树。四十馀帝三百秋，功名事迹随东流。白马小儿谁家子，泰清之岁来关囚。金陵昔时何壮哉，席卷英豪天下来。冠盖散为烟雾尽，金舆玉座成寒灰。扣剑悲吟空咄嗟，梁陈白骨乱如麻。天子龙沉景阳井，谁歌玉树后庭花。此地伤心不能道，目下离离长春草。送尔长江万里心，他年来访南山老。,
送崔十二游天竺寺,李白,还闻天竺寺，梦想怀东越。每年海树霜，桂子落秋月。送君游此地，已属流芳歇。待我来岁行，相随浮溟渤。,
送于十八应四子举落第还嵩山,李白,吾祖吹橐籥，天人信森罗。归根复太素，群动熙元和。炎炎四真人，摛辩若涛波。交流无时寂，杨墨日成科。夫子闻洛诵，夸才才固多。为金好踊跃，久客方蹉跎。道可束卖之，五宝溢山河。劝君还嵩丘，开酌盼庭柯。三花如未落，乘兴一来过。,
送薛九被谗去鲁,李白,宋人不辨玉，鲁贱东家丘。我笑薛夫子，胡为两地游。黄金消众口，白璧竟难投。梧桐生蒺藜，绿竹乏佳宾。凤凰宿谁家，遂与群鸡匹。田家养老马，穷士归其门。蛾眉笑躃者，宾客去平原。却斩美人首，三千还骏奔。毛公一挺剑，楚赵两相存。孟尝习狡兔，三窟赖冯谖。信陵夺兵符，为用侯生言。春申一何愚，刎首为李园。贤哉四公子，抚掌黄泉里。借问笑何人，笑人不好士。尔去且勿喧，桃李竟何言。沙丘无漂母，谁肯饭王孙。,
单父东楼秋夜送族弟沈之秦时凝弟在席,李白,尔从咸阳来，问我何劳苦。沐猴而冠不足言，身骑土牛滞东鲁。沈弟欲行凝弟留，孤飞一雁秦云秋。坐来黄叶落四五，北斗已挂西城楼。丝桐感人弦亦绝，满堂送君皆惜别。卷帘见月清兴来，疑是山阴夜中雪。明日斗酒别，惆怅清路尘。遥望长安日，不见长安人。长安宫阙九天上，此地曾经为近臣。一朝复一朝，发白心不改。屈原憔悴滞江潭，亭伯流离放辽海。折翮翻飞随转蓬，闻弦坠虚下霜空。圣朝久弃青云士，他日谁怜张长公。,
秋浦清溪雪夜对酒，客有唱山鹧鸪者,李白,披君貂襜褕，对君白玉壶。雪花酒上灭，顿觉夜寒无。客有桂阳至，能吟山鹧鸪。清风动窗竹，越鸟起相呼。持此足为乐，何烦笙与竽。,
元丹丘歌,李白,元丹丘，爱神仙。朝饮颍川之清流，暮还嵩岑之紫烟，三十六峰长周旋。长周旋，蹑星虹，身骑飞龙耳生风，横河跨海与天通，我知尔游心无穷。,
咏山樽二首,李白,蟠木不雕饰，且将斤斧疏。樽成山岳势，材是栋梁馀。外与金罍并，中涵玉醴虚。惭君垂拂拭，遂忝玳筵居。拥肿寒山木，嵌空成酒樽。愧无江海量，偃蹇在君门。,
题元丹丘颍阳山居,李白,仙游渡颍水，访隐同元君。忽遗苍生望，独与洪崖群。卜地初晦迹，兴言且成文。却顾北山断，前瞻南岭分。遥通汝海月，不隔嵩丘云。之子合逸趣，而我钦清芬。举迹倚松石，谈笑迷朝曛。益愿狎青鸟，拂衣栖江濆。,
送萧三十一之鲁中兼问稚子伯禽,李白,六月南风吹白沙，吴牛喘月气成霞。水国郁蒸不可处，时炎道远无行车。夫子如何涉江路，云帆袅袅金陵去。高堂倚门望伯鱼，鲁中正是趋庭处。我家寄在沙丘傍，三年不归空断肠。君行既识伯禽子，应驾小车骑白羊。,
雨后望月,李白,四郊阴霭散，开户半蟾生。万里舒霜合，一条江练横。出时山眼白，高后海心明。为惜如团扇，长吟到五更。,
饯校书叔云,李白,少年费白日，歌笑矜朱颜。不知忽已老，喜见春风还。惜别且为欢，裴回桃李间。看花饮美酒，听鸟临晴山。向晚竹林寂，无人空闭关。,
玉真仙人词,李白,玉真之仙人，时往太华峰。清晨鸣天鼓，飙欻腾双龙。弄电不辍手，行云本无踪。几时入少室，王母应相逢。,
寄远其八,李白,忆昨东园桃李红碧枝。与君此时初别离。金瓶落井无消息。令人行叹复坐思。坐思行叹成楚越。春风玉颜畏销歇。碧窗纷纷下落花。青楼寂寂空明月。两不见。但相思。空留锦字表心素。至今缄愁不忍窥。,
秋夜与刘砀山泛宴喜亭池,李白,明宰试舟楫，张灯宴华池。文招梁苑客，歌动郢中儿。月色望不尽，空天交相宜。令人欲泛海，只待长风吹。,
示金陵子（一作金陵子词）,李白,金陵城东谁家子，窃听琴声碧窗里。落花一片天上来，随人直渡西江水。楚歌吴语娇不成，似能未能最有情。谢公正要东山妓，携手林泉处处行。,
侍从游宿温泉宫作,李白,羽林十二将，罗列应星文。霜仗悬秋月，霓旌卷夜云。严更千户肃，清乐九天闻。日出瞻佳气，葱葱绕圣君。,
在水军宴赠幕府诸侍御,李白,月化五白龙，翻飞凌九天。胡沙惊北海，电扫洛阳川。虏箭雨宫阙，皇舆成播迁。英王受庙略，秉钺清南边。云旗卷海雪，金戟罗江烟。聚散百万人，弛张在一贤。霜台降群彦，水国奉戎旃。绣服开宴语，天人借楼船。如登黄金台，遥谒紫霞仙。卷身编蓬下，冥机四十年。宁知草间人，腰下有龙泉。浮云在一决，誓欲清幽燕。愿与四座公，静谈金匮篇。齐心戴朝恩，不惜微躯捐。所冀旄头灭，功成追鲁连。,
九月十日即事,李白,昨日登高罢，今朝更举觞。菊花何太苦，遭此两重阳。,重阳节，描写菊花
赠友人其三,李白,慢世薄功业。非无胸中画。谑浪万古贤。以为儿童剧。立产如广费。匡君怀长策。但苦山北寒。谁知道南宅。岁酒上逐风。霜鬓两边白。蜀主思孔明。晋家望安石。时人列五鼎。谈笑期一掷。虎伏被胡尘。渔歌游海滨。弊裘耻妻嫂。长剑托交亲。夫子秉家义。群公难与邻。莫持西江水。空许东溟臣。他日青云去。黄金报主人。,友情诗
挂席江上待月有怀,李白,待月月未出，望江江自流。倏忽城西郭，青天悬玉钩。素华虽可揽，清景不可游。耿耿金波里，空瞻鳷鹊楼。,人生
古风其二十八,李白,容颜若飞电。时景如飘风。草绿霜已白。日西月复东。华鬓不耐秋。飒然成衰蓬。古来贤圣人。一一谁成功。君子变猿鹤。小人为沙虫。不及广成子。乘云驾轻鸿。,
古风其二十九,李白,三季分战国。七雄成乱麻。王风何怨怒。世道终纷拏。至人洞玄象。高举凌紫霞。仲尼欲浮海。吾祖之流沙。圣贤共沦没。临歧胡咄嗟。,
太原早秋,李白,岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。,描写秋天，思乡诗
江行寄远,李白,刳木出吴楚，危槎百馀尺。疾风吹片帆，日暮千里隔。别时酒犹在，已为异乡客。思君不可得，愁见江水碧。,思念诗
宿白鹭洲寄杨江宁,李白,朝别朱雀门，暮栖白鹭洲。波光摇海月，星影入城楼。望美金陵宰，如思琼树忧。徒令魂入梦，翻觉夜成秋。绿水解人意，为余西北流。因声玉琴里，荡漾寄君愁。,
寄韦南陵冰余江上乘兴访之遇寻颜尚书笑有此,李白,南船正东风，北船来自缓。江上相逢借问君，语笑未了风吹断。闻君携伎访情人，应为尚书不顾身。堂上三千珠履客，瓮中百斛金陵春。恨我阻此乐，淹留楚江滨。月色醉远客，山花开欲然。春风狂杀人，一日剧三年。乘兴嫌太迟，焚却子猷船。梦见五柳枝，已堪挂马鞭。何日到彭泽，长歌陶令前。,
酬殷明佐见赠五云裘歌,李白,我吟谢脁诗上语，朔风飒飒吹飞雨。谢脁已没青山空，后来继之有殷公。粉图珍裘五云色，晔如晴天散彩虹。文章彪炳光陆离，应是素娥玉女之所为。轻如松花落金粉，浓似苔锦含碧滋。远山积翠横海岛，残霞飞丹映江草。凝毫采掇花露容，几年功成夺天造。故人赠我我不违，著令山水含清晖。顿惊谢康乐，诗兴生我衣。襟前林壑敛暝色，袖上云霞收夕霏。群仙长叹惊此物，千崖万岭相萦郁。身骑白鹿行飘飖，手翳紫芝笑披拂。相如不足跨鹔鹴，王恭鹤氅安可方。瑶台雪花数千点，片片吹落春风香。为君持此凌苍苍，上朝三十六玉皇。下窥夫子不可及，矫首相思空断肠。,
忆崔郎中宗之游南阳遗吾孔子琴抚之潸然感旧,李白,昔在南阳城，唯餐独山蕨。忆与崔宗之，白水弄素月。时过菊潭上，纵酒无休歇。泛此黄金花，颓然清歌发。一朝摧玉树，生死殊飘忽。留我孔子琴，琴存人已殁。谁传广陵散，但哭邙山骨。泉户何时明，长扫狐兔窟。,
秋日炼药院镊白发，赠元六兄林宗,李白,木落识岁秋，瓶冰知天寒。桂枝日已绿，拂雪凌云端。弱龄接光景，矫翼攀鸿鸾。投分三十载，荣枯同所欢。长吁望青云，镊白坐相看。秋颜入晓镜，壮发凋危冠。穷与鲍生贾，饥从漂母餐。时来极天人，道在岂吟叹。乐毅方适赵，苏秦初说韩。卷舒固在我，何事空摧残。,
赠黄山胡公求白鹇,李白,请以双白璧，买君双白鹇。白鹇白如锦，白雪耻容颜。照影玉潭里，刷毛琪树间。夜栖寒月静，朝步落花间。我愿得此鸟，玩之坐碧山。胡公能辍赠，笼寄里人还。,
拟古其七,李白,世路今太行，回车竟何托。万族皆凋枯，遂无少可乐。旷野多白骨，幽魂共销铄。荣贵当及时，春华宜照灼。人非昆山玉，安得长璀错。身没期不朽，荣名在麟阁。,
鲁郡尧祠送张十四游河北,李白,猛虎伏尺草，虽藏难蔽身。有如张公子，肮脏在风尘。岂无横腰剑，屈彼淮阴人。击筑向北燕，燕歌易水滨。归来泰山上，当与尔为邻。,
感兴其五,李白,西国有美女。结楼青云端。蛾眉艳晓月。一笑倾城欢。高节不可夺。炯心如凝丹。常恐彩色晚。不为人所观。安得配君子。共乘双飞鸾。,
侍从宜春苑奉诏赋龙池柳色初青听新莺百啭歌,李白,东风已绿瀛洲草，紫殿红楼觉春好。池南柳色半青青，萦烟袅娜拂绮城。垂丝百尺挂雕楹，上有好鸟相和鸣，间关早得春风情。春风卷入碧云去，千门万户皆春声。是时君王在镐京，五云垂晖耀紫清。仗出金宫随日转，天回玉辇绕花行。始向蓬莱看舞鹤，还过茝石听新莺。新莺飞绕上林苑，愿入箫韶杂凤笙。,
观佽飞斩蛟龙图赞,李白,佽飞斩长蛟，遗图画中见。登舟既虎啸，激水方龙战。惊波动连山，拔剑曳雷电。鳞摧白刃下，血染沧江变。感此壮古人，千秋若对面。,
地藏菩萨赞,李白,本心若虚空，清净无一物。焚荡淫怒痴，圆寂了见佛。五彩图圣像，悟真非妄传。扫雪万病尽，爽然清凉天。赞此功德海，永为旷代宣。,
紫藤树,李白,紫藤挂云木，花蔓宜阳春。密叶隐歌鸟，香风留美人。,
求崔山人百丈崖瀑布图,李白,百丈素崖裂，四山丹壁开。龙潭中喷射，昼夜生风雷。但见瀑泉落，如潈云汉来。闻君写真图，岛屿备萦回。石黛刷幽草，曾青泽古苔。幽缄倘相传，何必向天台。,
江夏送张丞,李白,欲别心不忍，临行情更亲。酒倾无限月，客醉几重春。藉草依流水，攀花赠远人。送君从此去，回首泣迷津。,
淮海对雪赠傅霭,李白,朔雪落吴天，从风渡溟渤。海树成阳春，江沙浩明月。兴从剡溪起，思绕梁园发。寄君郢中歌，曲罢心断绝。,思念诗
寄远其一,李白,三鸟别王母。衔书来见过。肠断若剪弦。其如愁思何。遥知玉窗里。纤手弄云和。奏曲有深意。青松交女萝。写水山井中。同泉岂殊波。秦心与楚恨。皎皎为谁多。,
赠薛校书,李白,我有吴越曲，无人知此音。姑苏成蔓草，麋鹿空悲吟。未夸观涛作，空郁钓鳌心。举手谢东海，虚行归故林。,
述德兼陈情上哥舒大夫,李白,天为国家孕英才，森森矛戟拥灵台。浩荡深谋喷江海，纵横逸气走风雷。丈夫立身有如此，一呼三军皆披靡。卫青谩作大将军，白起真成一竖子。,
赠内,李白,三百六十日，日日醉如泥。虽为李白妇，何异太常妻。,
宣城哭蒋徵君华,李白,敬亭埋玉树，知是蒋征君。安得相如草，空馀封禅文。池台空有月，词赋旧凌云。独挂延陵剑，千秋在古坟。第一百八十五卷,
赠秋浦柳少府,李白,秋浦旧萧索，公庭人吏稀。因君树桃李，此地忽芳菲。摇笔望白云，开帘当翠微。时来引山月，纵酒酣清晖。而我爱夫子，淹留未忍归。,
赠崔秋浦其二,李白,崔令学陶令。北窗常昼眠。抱琴时弄月。取意任无弦。见客但倾酒。为官不爱钱。东皋春事起。种黍早归田。,
晓晴,李白,野凉疏雨歇，春色遍萋萋。鱼跃青池满，莺吟绿树低。野花妆面湿，山草纽斜齐。零落残云片，风吹挂竹谿。,
博平郑太守自庐山千里相寻入江夏北市门见访,李白,大梁贵公子，气盖苍梧云。若无三千客，谁道信陵君。救赵复存魏，英威天下闻。邯郸能屈节，访博从毛薛。夷门得隐沦，而与侯生亲。仍要鼓刀者，乃是袖槌人。好士不尽心，何能保其身。多君重然诺，意气遥相托。五马入市门，金鞍照城郭。都忘虎竹贵，且与荷衣乐。去去桃花源，何时见归轩。相思无终极，肠断朗江猿。,
胡无人行,李白,十万羽林儿，临洮破郅支。杀添胡地骨，降足汉营旗。塞阔牛羊散，兵休帐幕移。空流陇头水，呜咽向人悲。,
赠友人其一,李白,兰生不当户，别是闲庭草。夙被霜露欺，红荣已先老。谬接瑶华枝，结根君王池。顾无馨香美，叨沐清风吹。馀芳若可佩，卒岁长相随。,友情诗
古风其三十二,李白,蓐收肃金气。西陆弦海月。秋蝉号阶轩。感物忧不歇。良辰竟何许。大运有沦忽。天寒悲风生。夜久众星没。恻恻不忍言。哀歌逮明发。,
书怀赠南陵常赞府,李白,岁星入汉年，方朔见明主。调笑当时人，中天谢云雨。一去麒麟阁，遂将朝市乖。故交不过门，秋草日上阶。当时何特达，独与我心谐。置酒凌歊台，欢娱未曾歇。歌动白纻山，舞回天门月。问我心中事，为君前致辞。君看我才能，何似鲁仲尼。大圣犹不遇，小儒安足悲。云南五月中，频丧渡泸师。毒草杀汉马，张兵夺云旗。至今西二河，流血拥僵尸。将无七擒略，鲁女惜园葵。咸阳天下枢，累岁人不足。虽有数斗玉，不如一盘粟。赖得契宰衡，持钧慰风俗。自顾无所用，辞家方来归。霜惊壮士发，泪满逐臣衣。以此不安席，蹉跎身世违。终当灭卫谤，不受鲁人讥。,
古风其二十四,李白,大车扬飞尘，亭午暗阡陌。中贵多黄金，连云开甲宅。路逢斗鸡者，冠盖何辉赫。鼻息干虹霓，行人皆怵惕。世无洗耳翁，谁知尧与跖！,
至鸭栏驿上白马矶赠裴侍御,李白,侧叠万古石，横为白马矶。乱流若电转，举棹扬珠辉。临驿卷缇幕，升常接绣衣。情亲不避马，为我解霜威。,友情诗
古风其四十四,李白,绿萝纷葳蕤。缭绕松柏枝。草木有所托。岁寒尚不移。奈何夭桃色。坐叹葑菲诗。玉颜艳红彩。云发非素丝。君子恩已毕。贱妾将何为。,
古风其四十八,李白,秦皇按宝剑。赫怒震威神。逐日巡海右。驱石驾沧津。征卒空九寓。作桥伤万人。但求蓬岛药。岂思农扈春。力尽功不赡。千载为悲辛。,
古风其五十,李白,宋国梧台东。野人得燕石。夸作天下珍。却哂赵王璧。赵璧无缁磷。燕石非贞真。流俗多错误。岂知玉与珉。,
寄当涂赵少府炎,李白,晚登高楼望，木落双江清。寒山饶积翠，秀色连州城。目送楚云尽，心悲胡雁声。相思不可见，回首故人情。,
陪宋中丞武昌夜饮怀古,李白,清景南楼夜，风流在武昌。庾公爱秋月，乘兴坐胡床。龙笛吟寒水，天河落晓霜。我心还不浅，怀古醉馀觞。,
丹阳湖,李白,湖与元气连，风波浩难止。天外贾客归，云间片帆起。龟游莲叶上，鸟宿芦花里。少女棹归舟，歌声逐流水。,
幽涧泉,李白,拂彼白石，弹吾素琴。幽涧愀兮流泉深，善手明徽高张清。心寂历似千古，松飕飗兮万寻。中见愁猿吊影而危处兮，叫秋木而长吟。客有哀时失职而听者，泪淋浪以沾襟。乃缉商缀羽，潺湲成音。吾但写声发情于妙指，殊不知此曲之古今。幽涧泉，鸣深林。,
君道曲梁之雅歌有五章今作一章,李白,大君若天覆，广运无不至。轩后爪牙常先太山稽，如心之使臂。小白鸿翼于夷吾，刘葛鱼水本无二。土扶可成墙，积德为厚地。,
对酒醉题屈突明府厅,李白,陶令八十日，长歌归去来。故人建昌宰，借问几时回。风落吴江雪，纷纷入酒杯。山翁今已醉，舞袖为君开。,
留别曹南群官之江南,李白,我昔钓白龙，放龙溪水傍。道成本欲去，挥手凌苍苍。时来不关人，谈笑游轩皇。献纳少成事，归休辞建章。十年罢西笑，览镜如秋霜。闭剑琉璃匣，炼丹紫翠房。身佩豁落图，腰垂虎鞶囊。仙人驾彩凤，志在穷遐荒。恋子四五人，裴回未翱翔。东流送白日，骤歌兰蕙芳。仙宫两无从，人间久摧藏。范蠡说句践，屈平去怀王。飘飘紫霞心，流浪忆江乡。愁为万里别，复此一衔觞。淮水帝王州，金陵绕丹阳。楼台照海色，衣马摇川光。及此北望君，相思泪成行。朝云落梦渚，瑶草空高堂。帝子隔洞庭，青枫满潇湘。怀君路绵邈，览古情凄凉。登岳眺百川，杳然万恨长。知恋峨眉去，弄景偶骑羊。,
别东林寺僧,李白,东林送客处，月出白猿啼。笑别庐山远，何烦过虎溪。,
夏日山中,李白,懒摇白羽扇，裸体青林中。脱巾挂石壁，露顶洒松风。,描写夏天
别韦少府,李白,西出苍龙门，南登白鹿原。欲寻商山皓，犹恋汉皇恩。水国远行迈，仙经深讨论。洗心向溪月，清耳敬亭猿。筑室在人境，闭门无世喧。多君枉高驾，赠我以微言。交乃意气合，道因风雅存。别离有相思，瑶瑟与金樽。,
历阳壮士勤将军名思齐歌,李白,太古历阳郡，化为洪川在。江山犹郁盘，龙虎秘光彩。蓄泄数千载，风云何霮。【雨下对】特生勤将军，神力百夫倍。,
效古其二,李白,自古有秀色。西施与东邻。蛾眉不可妒。况乃效其颦。所以尹婕妤。羞见邢夫人。低头不出气。塞默少精神。寄语无盐子。如君何足珍。,
杭州送裴大泽赴庐州长史,李白,西江天柱远，东越海门深。去割慈亲恋，行忧报国心。好风吹落日，流水引长吟。五月披裘者，应知不取金。,
渌水曲,李白,渌水明秋日。南湖采白苹。荷花娇欲语。愁杀荡舟人。,描写荷花
秋夕书怀,李白,北风吹海雁，南渡落寒声。感此潇湘客，凄其流浪情。海怀结沧洲，霞想游赤城。始探蓬壶事，旋觉天地轻。澹然吟高秋，闲卧瞻太清。萝月掩空幕，松霜结前楹。灭见息群动，猎微穷至精。桃花有源水，可以保吾生。,
避地司空原言怀,李白,南风昔不竞，豪圣思经纶。刘琨与祖逖，起舞鸡鸣晨。虽有匡济心，终为乐祸人。我则异于是，潜光皖水滨。卜筑司空原，北将天柱邻。雪霁万里月，云开九江春。俟乎泰阶平，然后托微身。倾家事金鼎，年貌可长新。所愿得此道，终然保清真。弄景奔日驭，攀星戏河津。一随王乔去，长年玉天宾。,
江南春怀,李白,青春几何时，黄鸟鸣不歇。天涯失乡路，江外老华发。心飞秦塞云，影滞楚关月。身世殊烂漫，田园久芜没。岁晏何所从，长歌谢金阙。,描写春天
咏邻女东窗海石榴,李白,鲁女东窗下，海榴世所稀。珊瑚映绿水，未足比光辉。清香随风发，落日好鸟归。愿为东南枝，低举拂罗衣。无由共攀折，引领望金扉。,
奉饯高尊师如贵道士传道录毕归北海【录竹,李白,道隐不可见，灵书藏洞天。吾师四万劫，历世递相传。别杖留青竹，行歌蹑紫烟。离心无远近，长在玉京悬。,
代别情人,李白,清水本不动，桃花发岸傍。桃花弄水色，波荡摇春光。我悦子容艳，子倾我文章。风吹绿琴去，曲度紫鸳鸯。昔作一水鱼，今成两枝鸟。哀哀长鸡鸣，夜夜达五晓。起折相思树，归赠知寸心。覆水不可收，行云难重寻。天涯有度鸟，莫绝瑶华音。,
赠范金卿其二,李白,范宰不买名。弦歌对前楹。为邦默自化。日觉冰壶清。百里鸡犬静。千庐机杼鸣。浮人少荡析。爱客多逢迎。游子睹嘉政。因之听颂声。,
酬张司马赠墨,李白,上党碧松烟，夷陵丹砂末。兰麝凝珍墨，精光乃堪掇。黄头奴子双鸦鬟，锦囊养之怀袖间。今日赠予兰亭去，兴来洒笔会稽山。,
赠崔咨议,李白,绿骥本天马，素非伏枥驹。长嘶向清风，倏忽凌九区。何言西北至，却走东南隅。世道有翻覆，前期难豫图。希君一翦拂，犹可骋中衢。,
巴女词,李白,巴水急如箭，巴船去若飞。十月三千里，郎行几岁归。,
自溧水道哭王炎其三,李白,王家碧瑶树。一树忽先摧。海内故人泣。天涯吊鹤来。未成霖雨用。先失济川材。一罢广陵散。鸣琴更不开。,
南陵五松山别荀七,李白,君即颍水荀，何惭许郡宾。相逢太史奏，应是聚宝人。玉隐且在石，兰枯还见春。俄成万里别，立德贵清真。,
自广平乘醉走马六十里至邯郸登城楼览古书怀,李白,醉骑白花马，西走邯郸城。扬鞭动柳色，写鞚春风生。入郭登高楼，山川与云平。深宫翳绿草，万事伤人情。相如章华巅，猛气折秦嬴。两虎不可斗，廉公终负荆。提携袴中儿，杵臼及程婴。立孤就白刃，必死耀丹诚。平原三千客，谈笑尽豪英。毛君能颖脱，二国且同盟。皆为黄泉土，使我涕纵横。磊磊石子冈，萧萧白杨声。诸贤没此地，碑版有残铭。太古共今时，由来互哀荣。伤哉何足道，感激仰空名。赵俗爱长剑，文儒少逢迎。闲从博陵游，畅饮雪朝酲。歌酣易水动，鼓震丛台倾。日落把烛归，凌晨向燕京。方陈五饵策，一使胡尘清。,
流夜郎至江夏陪长史叔及薛明府宴兴德寺南阁,李白,绀殿横江上，青山落镜中。岸回沙不尽，日映水成空。天乐流香阁，莲舟飏晚风。恭陪竹林宴，留醉与陶公。,
题舒州司空山瀑布,李白,断崖如削瓜，岚光破崖绿。天河从中来，白云涨川谷。玉案赤文字，世眼不可读。摄身凌青霄，松风拂我足。,
谒老君庙,李白,先君怀圣德，灵庙肃神心。草合人踪断，尘浓鸟迹深。流沙丹灶灭，关路紫烟沉。独伤千载后，空余松柏林。,
古风其二十五,李白,世道日交丧。浇风散淳源。不采芳桂枝。反栖恶木根。所以桃李树。吐花竟不言。大运有兴没。群动争飞奔。归来广成子。去入无穷门。,
登敬亭北二小山余时送客逢崔侍御并登此地,李白,送客谢亭北，逢君纵酒还。屈盘戏白马，大笑上青山。回鞭指长安，西日落秦关。帝乡三千里，杳在碧云间。,
古风其三十四,李白,羽檄如流星。虎符合专城。喧呼救边急。群鸟皆夜鸣。白日曜紫微。三公运权衡。天地皆得一。澹然四海清。借问此何为。答言楚征兵。渡泸及五月。将赴云南征。怯卒非战士。炎方难远行。长号别严亲。日月惨光晶。泣尽继以血。心摧两无声。困兽当猛虎。穷鱼饵奔鲸。千去不一回。投躯岂全生。如何舞干戚。一使有苗平。,
古风其五十五,李白,齐瑟弹东吟。秦弦弄西音。慷慨动颜魄。使人成荒淫。彼美佞邪子。婉娈来相寻。一笑双白璧。再歌千黄金。珍色不贵道。讵惜飞光沈。安识紫霞客。瑶台鸣素琴。,
金陵其二,李白,地拥金陵势。城回江水流。当时百万户。夹道起朱楼。亡国生春草。离宫没古丘。空余後湖月。波上对江洲。,
望汉阳柳色寄王宰,李白,汉阳江上柳，望客引东枝。树树花如雪，纷纷乱若丝。春风传我意，草木别前知。寄谢弦歌宰，西来定未迟。,
金陵白杨十字巷,李白,白杨十字巷，北夹湖沟道。不见吴时人，空生唐年草。天地有反覆，宫城尽倾倒。六帝馀古丘，樵苏泣遗老。,
江上寄巴东故人,李白,汉水波浪远，巫山云雨飞。东风吹客梦，西落此中时。觉后思白帝，佳人与我违。瞿塘饶贾客，音信莫令稀。,
姑孰溪,李白,爱此溪水闲。乘流兴无极。漾楫怕鸥惊。垂竿待鱼食。波翻晓霞影。岸叠春山色。何处浣纱人。红颜未相识。,
泾溪南蓝山下有落星潭可以卜筑余泊石上寄何,李白,蓝岑竦天壁，突兀如鲸额。奔蹙横澄潭，势吞落星石。沙带秋月明，水摇寒山碧。佳境宜缓棹，清辉能留客。恨君阻欢游，使我自惊惕。所期俱卜筑，结茅炼金液。,
寄上吴王其三,李白,英明庐江守。声誉广平籍。洒扫黄金台。招邀青云客。客曾与天通。出入清禁中。襄王怜宋玉。愿入兰台宫。,
鸣雁行,李白,胡雁鸣，辞燕山，昨发委羽朝度关。一一衔芦枝，南飞散落天地间，连行接翼往复还。客居烟波寄湘吴，凌霜触雪毛体枯。畏逢矰缴惊相呼，闻弦虚坠良可吁。君更弹射何为乎。,
夜别张五,李白,吾多张公子，别酌酣高堂。听歌舞银烛，把酒轻罗裳。横笛弄秋月，琵琶弹陌桑。龙泉解锦带，为尔倾千觞。,
金陵白下亭留别,李白,驿亭三杨树，正当白下门。吴烟暝长条，汉水啮古根。向来送行处，回首阻笑言。别后若见之，为余一攀翻。,
留别龚处士,李白,龚子栖闲地，都无人世喧。柳深陶令宅，竹暗辟疆园。我去黄牛峡，遥愁白帝猿。赠君卷葹草，心断竟何言。,
子夜四时歌:秋歌,李白,长安一片月，万户捣衣声。秋风吹不尽，总是玉关情。何日平胡虏，良人罢远征。,闺怨诗，唐诗三百首
南阳送客,李白,斗酒勿为薄，寸心贵不忘。坐惜故人去，偏令游子伤。离颜怨芳草，春思结垂杨。挥手再三别，临岐空断肠。,
赠刘都使,李白,东平刘公幹，南国秀馀芳。一鸣即朱绂，五十佩银章。饮冰事戎幕，衣锦华水乡。铜官几万人，诤讼清玉堂。吐言贵珠玉，落笔回风霜。而我谢明主，衔哀投夜郎。归家酒债多，门客粲成行。高谈满四座，一日倾千觞。所求竟无绪，裘马欲摧藏。主人若不顾，明发钓沧浪。,
醉后赠王历阳（历阳，和州也）,李白,书秃千兔毫，诗裁两牛腰。笔踪起龙虎，舞袖拂云霄。双歌二胡姬，更奏远清朝。举酒挑朔雪，从君不相饶。,
鲁郡尧祠送吴五之琅琊,李白,尧没三千岁，青松古庙存。送行奠桂酒，拜舞清心魂。日色促归人，连歌倒芳樽。马嘶俱醉起，分手更何言。,
送族弟绾从军安西,李白,汉家兵马乘北风，鼓行而西破犬戎。尔随汉将出门去，剪虏若草收奇功。君王按剑望边色，旄头已落胡天空。匈奴系颈数应尽，明年应入蒲萄宫。,
送张秀才谒高中丞,李白,秦帝沦玉镜，留侯降氛氲。感激黄石老，经过沧海君。壮士挥金槌，报仇六国闻。智勇冠终古，萧陈难与群。两龙争斗时，天地动风云。酒酣舞长剑，仓卒解汉纷。宇宙初倒悬，鸿沟势将分。英谋信奇绝，夫子扬清芬。胡月入紫微，三光乱天文。高公镇淮海，谈笑却妖氛。采尔幕中画，戡难光殊勋。我无燕霜感，玉石俱烧焚。但洒一行泪，临歧竟何云。,
少年行其一,李白,击筑饮美酒，剑歌易水湄。经过燕太子，结托并州儿。少年负壮气，奋烈自有时。因击鲁勾践，争博勿相欺。,
鲁城北郭曲腰桑下送张子还嵩阳,李白,送别枯桑下，凋叶落半空。我行懵道远，尔独知天风。谁念张仲蔚，还依蒿与蓬。何时一杯酒，更与李膺同。,
与贾至舍人于龙兴寺剪落梧桐枝望灉湖,李白,剪落青梧枝，灉湖坐可窥。雨洗秋山净，林光澹碧滋。水闲明镜转，云绕画屏移。千古风流事，名贤共此时。,
田园言怀,李白,贾谊三年谪，班超万里侯。何如牵白犊，饮水对清流。,
鲁东门观刈蒲,李白,鲁国寒事早，初霜刈渚蒲。挥镰若转月，拂水生连珠。此草最可珍，何必贵龙须。织作玉床席，欣承清夜娱。罗衣能再拂，不畏素尘芜。,
宿无相寺,李白,头陀悬万仞，远眺望华峰。聊借金沙水，洗开九芙蓉。烟岚随遍览，踏屐走双龙。明日登高去，山僧孰与从？禅床今暂歇，枕月卧青松。更尽闻呼鸟，恍来报晓钟。,
送蔡山人,李白,我本不弃世，世人自弃我。一乘无倪舟，八极纵远舵。燕客期跃马，唐生安敢讥。采珠勿惊龙，大道可暗归。故山有松月，迟尔玩清晖。,
赤壁歌送别,李白,二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。,送别诗，怀古诗，咏史诗
同吴王送杜秀芝赴举入京,李白,秀才何翩翩，王许回也贤。暂别庐江守，将游京兆天。秋山宜落日，秀水出寒烟。欲折一枝桂，还来雁沼前。,
赠徐安宜,李白,白田见楚老，歌咏徐安宜。制锦不择地，操刀良在兹。清风动百里，惠化闻京师。浮人若云归，耕种满郊岐。川光净麦陇，日色明桑枝。讼息但长啸，宾来或解颐。青橙拂户牖，白水流园池。游子滞安邑，怀恩未忍辞。翳君树桃李，岁晚托深期。,
放後遇恩不沾,李白,天作云与雷，霈然德泽开。东风日本至，白雉越裳来。独弃长沙国，三年未许回。何时入宣室，更问洛阳才。,
见京兆韦参军量移东阳其二,李白,闻说金华渡。东连五百滩。全胜若耶好。莫道此行难。猿啸千溪合。松风五月寒。他年一携手。摇艇入新安。,
赠丹阳横山周处士惟长,李白,周子横山隐，开门临城隅。连峰入户牖，胜概凌方壶。时作白纻词，放歌丹阳湖。水色傲溟渤，川光秀菰蒲。当其得意时，心与天壤俱。闲云随舒卷，安识身有无。抱石耻献玉，沉泉笑探珠。羽化如可作，相携上清都。,赞美诗
赠韦侍御黄裳其二,李白,见君乘骢马。知上太山道。此地果摧轮。全身以为宝。我如丰年玉。弃置秋田草。但勖冰壶心。无为叹衰老。,励志诗
酬王补阙惠翼庄庙宋丞□赠别【此水旁】,李白,学道三千春，自言羲和人。轩盖宛若梦，云松长相亲。偶将二公合，复与三山邻。喜结海上契，自为天外宾。鸾翮我先铩，龙性君莫驯。朴散不尚古，时讹皆失真。勿踏荒溪坡，朅来浩然津。薜带何辞楚，桃源堪避秦。世迫且离别，心在期隐沦。酬赠非炯诫，永言铭佩绅。,
赠临□县令皓弟时被讼停官【名水旁】,李白,陶令去彭泽，茫然太古心。大音自成曲，但奏无弦琴。钓水路非远，连鳌意何深。终期龙伯国，与尔相招寻。,
代美人愁镜其二,李白,美人赠此盘龙之宝镜。烛我金缕之罗衣。时将红袖拂明月。为惜普照之余晖。影中金鹊飞不灭。台下青鸾思独绝。藁砧一别若箭弦。去有日。来无年。狂风吹却妾心断。玉箸并堕菱花前。,
上李邕【上斌下,李白,大鹏一日同风起，抟摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。,讽刺诗
赠升州王使君忠臣,李白,六代帝王国，三吴佳丽城。贤人当重寄，天子借高名。巨海一边静，长江万里清。应须救赵策，未肯弃侯嬴。,
自溧水道哭王炎其二,李白,王公希代宝。弃世一何早。吊死不及哀。殡宫已秋草。悲来欲脱剑。挂向何枝好。哭向茅山虽未摧。一生泪尽丹阳道。,
宴郑参卿山池,李白,尔恐碧草晚，我畏朱颜移。愁看杨花飞，置酒正相宜。歌声送落日，舞影回清池。今夕不尽杯，留欢更邀谁。,
在水军宴韦司马楼船观妓,李白,摇曳帆在空，清流顺归风。诗因鼓吹发，酒为剑歌雄。对舞青楼妓，双鬟白玉童。行云且莫去，留醉楚王宫。,
送客归吴,李白,江村秋雨歇，酒尽一帆飞。路历波涛去，家惟坐卧归。岛花开灼灼，汀柳细依依。别后无馀事，还应扫钓矶。,
赠汉阳辅录事其二,李白,鹦鹉洲横汉阳渡。水引寒烟没江树。南浦登楼不见君。君今罢官在何处。汉口双鱼白锦鳞。令传尺素报情人。其中字数无多少。只是相思秋复春。,
赠卢司户,李白,秋色无远近，出门尽寒山。白云遥相识，待我苍梧间。借问卢耽鹤，西飞几岁还。,
早望海霞边,李白,四明三千里，朝起赤城霞。日出红光散，分辉照雪崖。一餐咽琼液，五内发金沙。举手何所待，青龙白虎车。,
古风其十七,李白,金华牧羊儿。乃是紫烟客。我愿从之游。未去发已白。不知繁华子。扰扰何所迫。昆山采琼蕊。可以炼精魄。,
九日登巴陵置酒望洞庭水军,李白,九日天气清，登高无秋云。造化辟川岳，了然楚汉分。长风鼓横波，合沓蹙龙文。忆昔传游豫，楼船壮横汾。今兹讨鲸鲵，旌旆何缤纷。白羽落酒樽，洞庭罗三军。黄花不掇手，战鼓遥相闻。剑舞转颓阳，当时日停曛。酣歌激壮士，可以摧妖氛。龌龊东篱下，渊明不足群。,重阳节
古风其二十,李白,昔我游齐都。登华不注峰。兹山何峻秀。绿翠如芙蓉。萧飒古仙人。了知是赤松。借予一白鹿。自挟两青龙。含笑凌倒景。欣然愿相从。泣与亲友别。欲语再三咽。勖君青松心。努力保霜雪。世路多险艰。白日欺红颜。分手各千里。去去何时还。在世复几时。倏如飘风度。空闻紫金经。白首愁相误。抚己忽自笑。沉吟为谁故。名利徒煎熬。安得闲余步。终留赤玉舄。东上蓬莱路。秦帝如我求。苍苍但烟雾。,
望木瓜山,李白,早起见日出，暮见栖鸟还。客心自酸楚，况对木瓜山。,思乡诗
赠钱徵君少阳（一作送赵云卿）,李白,白玉一杯酒，绿杨三月时。春风余几日，两鬓各成丝。秉烛唯须饮，投竿也未迟。如逢渭水猎，犹可帝王师。,
奔亡道中其五,李白,淼淼望湖水。青青芦叶齐。归心落何处。日没大江西。歇马傍春草。欲行远道迷。谁忍子规鸟。连声向我啼。,
经乱离后天恩流夜郎，忆旧游......,李白,天上白玉京，十二楼五城。仙人抚我顶，结发受长生。误逐世间乐，颇穷理乱情。九十六圣君，浮云挂空名。天地赌一掷，未能忘战争。试涉霸王略，将期轩冕荣。时命乃大谬，弃之海上行。学剑翻自哂，为文竟何成。剑非万人敌，文窃四海声。儿戏不足道，五噫出西京。临当欲去时，慷慨泪沾缨。叹君倜傥才，标举冠群英。开筵引祖帐，慰此远徂征。鞍马若浮云，送余骠骑亭。歌钟不尽意，白日落昆明。十月到幽州，戈鋋若罗星。君王弃北海，扫地借长鲸。呼吸走百川，燕然可摧倾。心知不得语，却欲栖蓬瀛。弯弧惧天狼，挟矢不敢张。揽涕黄金台，呼天哭昭王。无人贵骏骨，騄耳空腾骧。乐毅倘再生，于今亦奔亡。蹉跎不得意，驱马还贵乡。逢君听弦歌，肃穆坐华堂。百里独太古，陶然卧羲皇。征乐昌乐馆，开筵列壶觞。贤豪间青娥，对烛俨成行。醉舞纷绮席，清歌绕飞梁。欢娱未终朝，秩满归咸阳。祖道拥万人，供帐遥相望。一别隔千里，荣枯异炎凉。炎凉几度改，九土中横溃。汉甲连胡兵，沙尘暗云海。草木摇杀气，星辰无光彩。白骨成丘山，苍生竟何罪。函关壮帝居，国命悬哥舒。长戟三十万，开门纳凶渠。公卿如犬羊，忠谠醢与菹。二圣出游豫，两京遂丘墟。帝子许专征，秉旄控强楚。节制非桓文，军师拥熊虎。人心失去就，贼势腾风雨。惟君固房陵，诚节冠终古。仆卧香炉顶，餐霞漱瑶泉。门开九江转，枕下五湖连。半夜水军来，浔阳满旌旃。空名适自误，迫胁上楼船。徒赐五百金，弃之若浮烟。辞官不受赏，翻谪夜郎天。夜郎万里道，西上令人老。扫荡六合清，仍为负霜草。日月无偏照，何由诉苍昊。良牧称神明，深仁恤交道。一忝青云客，三登黄鹤楼。顾惭祢处士，虚对鹦鹉洲。樊山霸气尽，寥落天地秋。江带峨眉雪，川横三峡流。万舸此中来，连帆过扬州。送此万里目，旷然散我愁。纱窗倚天开，水树绿如发。窥日畏衔山，促酒喜得月。吴娃与越艳，窈窕夸铅红。呼来上云梯，含笑出帘栊。对客小垂手，罗衣舞春风。宾跪请休息，主人情未极。览君荆山作，江鲍堪动色。清水出芙蓉，天然去雕饰。逸兴横素襟，无时不招寻。朱门拥虎士，列戟何森森。剪凿竹石开，萦流涨清深。登台坐水阁，吐论多英音。片辞贵白璧，一诺轻黄金。谓我不愧君，青鸟明丹心。五色云间鹊，飞鸣天上来。传闻赦书至，却放夜郎回。暖气变寒谷，炎烟生死灰。君登凤池去，忽弃贾生才。桀犬尚吠尧，匈奴笑千秋。中夜四五叹，常为大国忧。旌旆夹两山，黄河当中流。连鸡不得进，饮马空夷犹。安得羿善射，一箭落旄头。,
荆州歌,李白,白帝城边足风波，瞿塘五月谁敢过。荆州麦熟茧成蛾，缲丝忆君头绪多。拨谷飞鸣奈妾何。,思念诗
古风其四十九,李白,美人出南国。灼灼芙蓉姿。皓齿终不发。芳心空自持。由来紫宫女。共妒青蛾眉。归去潇湘沚。沉吟何足悲。,
古风其五十六,李白,越客采明珠。提携出南隅。清辉照海月。美价倾皇都。献君君按剑。怀宝空长吁。鱼目复相哂。寸心增烦纡。,
金陵其一,李白,晋家南渡日，此地旧长安。地即帝王宅，山为龙虎盘。金陵空壮观，天堑净波澜。醉客回桡去，吴歌且自欢。,
寄王汉阳,李白,南湖秋月白，王宰夜相邀。锦帐郎官醉，罗衣舞女娇。笛声喧沔鄂，歌曲上云霄。别后空愁我，相思一水遥。,
泾溪东亭寄郑少府谔,李白,我游东亭不见君，沙上行将白鹭群。白鹭行时散飞去，又如雪点青山云。欲往泾溪不辞远，龙门蹙波虎眼转。杜鹃花开春已阑，归向陵阳钓鱼晚。,
牛渚矶,李白,绝壁临巨川，连峰势相向。乱石流洑间，回波自成浪。但惊群木秀，莫测精灵状。更听猿夜啼，忧心醉江上。,
寄上吴王其一,李白,淮王爱八公，携手绿云中。小子忝枝叶，亦攀丹桂丛。谬以词赋重，而将枚马同。何日背淮水，东之观土风。,
月下独酌其一,李白,花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。永结无情游，相期邈云汉。,描写月亮，唐诗三百首，初中，怀才不遇，孤独
月下独酌其二,李白,天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。,描写月亮，唐诗三百首，怀才不遇
留别金陵诸公,李白,海水昔飞动，三龙纷战争。钟山危波澜，倾侧骇奔鲸。黄旗一扫荡，割壤开吴京。六代更霸王，遗迹见都城。至今秦淮间，礼乐秀群英。地扇邹鲁学，诗腾颜谢名。五月金陵西，祖余白下亭。欲寻庐峰顶，先绕汉水行。香炉紫烟灭，瀑布落太清。若攀星辰去，挥手缅含情。,
日夕山中忽然有怀,李白,久卧青山云，遂为青山客。山深云更好，赏弄终日夕。月衔楼间峰，泉漱阶下石。素心自此得，真趣非外惜。鼯啼桂方秋，风灭籁归寂。缅思洪崖术，欲往沧海隔。云车来何迟，抚几空叹息。,
宫中行乐词其四,李白,玉树春归日。金宫乐事多。後庭朝未入。轻辇夜相过。笑出花间语。娇来竹下歌。莫教明月去。留著醉嫦蛾。,
赠别郑判官,李白,窜逐勿复哀，惭君问寒灰。浮云本无意，吹落章华台。远别泪空尽，长愁心已摧。二年吟泽畔，憔悴几时回。,
宫中行乐词其七,李白,寒雪梅中尽。春风柳上归。宫莺娇欲醉。檐燕语还飞。迟日明歌席。新花艳舞衣。晚来移彩仗。行乐泥光辉。,
春滞沅湘有怀山中,李白,沅湘春色还，风暖烟草绿。古之伤心人，于此肠断续。予非怀沙客，但美采菱曲。所愿归东山，寸心于此足。,
三山望金陵，寄殷淑,李白,三山怀谢脁，水澹望长安。芜没河阳县，秋江正北看。卢龙霜气冷，鳷鹊月光寒。耿耿忆琼树，天涯寄一欢。,
送方士赵叟之东平,李白,长桑晓洞视，五藏无全牛。赵叟得秘诀，还从方士游。西过获麟台，为我吊孔丘。念别复怀古，潸然空泪流。,
拟古其十一,李白,涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。,
张相公出镇荆州，寻除太子詹事，余时流夜郎,李白,张衡殊不乐，应有四愁诗。惭君锦绣段，赠我慰相思。鸿鹄复矫翼，凤凰忆故池。荣乐一如此，商山老紫芝。,
登庐山五老峰,李白,庐山东南五老峰，青天削出金芙蓉。九江秀色可揽结，吾将此地巢云松。,
感遇其二,李白,可叹东篱菊。茎疏叶且微。虽言异兰蕙。亦自有芳菲。未泛盈樽酒。徒沾清露辉。当荣君不采。飘落欲何依。,
感遇其四,李白,宋玉事楚王。立身本高洁。巫山赋彩云。郢路歌白雪。举国莫能和。巴人皆卷舌。一感登徒言。恩情遂中绝。,
览镜书怀,李白,得道无古今，失道还衰老。自笑镜中人，白发如霜草。扪心空叹息，问影何枯槁。桃李竟何言，终成南山皓。,
秀华亭,李白,遥望九华峰，诚然是九华。苍颜耐风雪，奇态灿云霞。曜日凝成锦，凌霄增壁崖。何当余荫照，天造洞仙家。,
炼丹井,李白,闻说神仙晋葛洪，炼丹曾此占云峰。庭前废井今犹在，不见长松见短松。,
见野草中有曰白头翁者,李白,醉入田家去，行歌荒野中。如何青草里，亦有白头翁。折取对明镜，宛将衰鬓同。微芳似相诮，留恨向东风。,
送范山人归泰山,李白,鲁客抱白鹤，别余往泰山。初行若片云，杳在青崖间。高高至天门，日观近可攀。云山望不及，此去何时还。第一百七十七卷,
送通禅师还南陵隐静寺,李白,我闻隐静寺，山水多奇踪。岩种朗公橘，门深杯渡松。道人制猛虎，振锡还孤峰。他日南陵下，相期谷口逢。,
送王孝廉觐省,李白,彭蠡将天合，姑苏在日边。宁亲候海色，欲动孝廉船。窈窕晴江转，参差远岫连。相思无昼夜，东泣似长川。,
题东溪公幽居,李白,杜陵贤人清且廉，东谿卜筑岁将淹。宅近青山同谢脁，门垂碧柳似陶潜。好鸟迎春歌后院，飞花送酒舞前檐。客到但知留一醉，盘中只有水晶盐。,
洞庭醉後送绛州吕使君果流澧州(果一作杲,李白,昔别若梦中，天涯忽相逢。洞庭破秋月，纵酒开愁容。赠剑刻玉字，延平两蛟龙。送君不尽意，书及雁回峰。,
金陵听韩侍御吹笛,李白,韩公吹玉笛，倜傥流英音。风吹绕钟山，万壑皆龙吟。王子停凤管，师襄掩瑶琴。馀韵度江去，天涯安可寻。,
寄远其六,李白,阳台隔楚水。春草生黄河。相思无日夜。浩荡若流波。流波向海去。欲见终无因。遥将一点泪。远寄如花人。,
五月东鲁行答汶上君（君一作翁）,李白,五月梅始黄，蚕凋桑柘空。鲁人重织作，机杼鸣帘栊。顾余不及仕，学剑来山东。举鞭访前途，获笑汶上翁。下愚忽壮士，未足论穷通。我以一箭书，能取聊城功。终然不受赏，羞与时人同。西归去直道，落日昏阴虹。此去尔勿言，甘心为转蓬。,
赠韦秘书子春,李白,谷口郑子真，躬耕在岩石。高名动京师，天下皆籍籍。斯人竟不起，云卧从所适。苟无济代心，独善亦何益。惟君家世者，偃息逢休明。谈天信浩荡，说剑纷纵横。谢公不徒然，起来为苍生。秘书何寂寂，无乃羁豪英。且复归碧山，安能恋金阙。旧宅樵渔地，蓬蒿已应没。却顾女几峰，胡颜见云月。徒为风尘苦，一官已白须。气同万里合，访我来琼都。披云睹青天，扪虱话良图。留侯将绮里，出处未云殊。终与安社稷，功成去五湖。,励志诗
答湖州迦叶司马问白是何人,李白,青莲居士谪仙人，酒肆藏名三十春。湖州司马何须问，金粟如来是后身。,
代赠远,李白,妾本洛阳人，狂夫幽燕客。渴饮易水波，由来多感激。胡马西北驰，香騣摇绿丝。鸣鞭从此去，逐虏荡边陲。昔去有好言，不言久离别。燕支多美女，走马轻风雪。见此不记人，恩情云雨绝。啼流玉箸尽，坐恨金闺切。织锦作短书，肠随回文结。相思欲有寄，恐君不见察。焚之扬其灰，手迹自此灭。,
代秋情,李白,几日相别离，门前生穞葵。寒蝉聒梧桐，日夕长鸣悲。白露湿萤火，清霜凌兔丝。空掩紫罗袂，长啼无尽时。,
思边,李白,去年何时君别妾，南园绿草飞蝴蝶。今岁何时妾忆君，西山白雪暗晴云。玉关去此三千里，欲寄音书那可闻。,
赠郭季鹰,李白,河东郭有道，于世若浮云。盛德无我位，清光独映君。耻将鸡并食，长与凤为群。一击九千仞，相期凌紫氛。,
酬裴侍御留岫师弹琴见寄,李白,君同鲍明远，邀彼休上人。鼓琴乱白雪，秋变江上春。瑶草绿未衰，攀翻寄情亲。相思两不见，流泪空盈巾。,
口号赠徵君鸿此公时被征,李白,陶令辞彭泽，梁鸿入会稽。我寻高士传，君与古人齐。云卧留丹壑，天书降紫泥。不知杨伯起，早晚向关西。,
秋猎孟诸夜归置酒单父东楼观妓,李白,倾晖速短炬，走海无停川。冀餐圆丘草，欲以还颓年。此事不可得，微生若浮烟。骏发跨名驹，雕弓控鸣弦。鹰豪鲁草白，狐兔多肥鲜。邀遮相驰逐，遂出城东田。一扫四野空，喧呼鞍马前。归来献所获，炮炙宜霜天。出舞两美人，飘摇若云仙。留欢不知疲，清晓方来旋。,
携妓登梁王栖霞山孟氏桃园中,李白,碧草已满地，柳与梅争春。谢公自有东山妓，金屏笑坐如花人。今日非昨日，明日还复来。白发对绿酒，强歌心已摧。君不见梁王池上月，昔照梁王樽酒中。梁王已去明月在，黄鹂愁醉啼春风。分明感激眼前事，莫惜醉卧桃园东。,
赠崔秋浦其一,李白,吾爱崔秋浦，宛然陶令风。门前五杨柳，井上二梧桐。山鸟下厅事，檐花落酒中。怀君未忍去，惆怅意无穷。,
金陵凤凰台置酒,李白,置酒延落景，金陵凤凰台。长波写万古，心与云俱开。借问往昔时，凤凰为谁来。凤凰去已久，正当今日回。明君越羲轩，天老坐三台。豪士无所用，弹弦醉金罍。东风吹山花，安可不尽杯。六帝没幽草，深宫冥绿苔。置酒勿复道，歌钟但相催。,
赠崔秋浦其三,李白,河阳花作县。秋浦玉为人。地逐名贤好。风随惠化春。水从天汉落。山逼画屏新。应念金门客。投沙吊楚臣。,
望九华赠青阳韦仲堪,李白,昔在九江上，遥望九华峰。天河挂绿水，秀出九芙蓉。我欲一挥手，谁人可相从。君为东道主，于此卧云松。第一百七十卷,
与谢良辅游泾川陵岩寺,李白,乘君素舸泛泾西，宛似云门对若溪。且从康乐寻山水，何必东游入会稽。,
赠从弟南平太守之遥其二,李白,东平与南平。今古两步兵。素心爱美酒。不是顾专城。谪官桃源去。寻花几处行。秦人如旧识。出户笑相迎。,
题许宜平庵壁,李白,我吟传舍咏，来访真人居。烟岭迷高迹，云林隔太虚。窥庭但萧瑟，倚杖空踌躇。应化辽天鹤，归当千岁馀。,
杜陵绝句,李白,南登杜陵上，北望五陵间。秋水明落日，流光灭远山。,山水诗
宿清溪主人,李白,夜到清溪宿，主人碧岩里。檐楹挂星斗，枕席响风水。月落西山时，啾啾夜猿起。,
赠别舍人弟台卿之江南,李白,去国客行远，还山秋梦长。梧桐落金井，一叶飞银床。觉罢揽明镜，鬓毛飒已霜。良图委蔓草，古貌成枯桑。欲道心下事，时人疑夜光。因为洞庭叶，飘落之潇湘。令弟经济士，谪居我何伤。潜虬隐尺水，著论谈兴亡。客遇王子乔，口传不死方。入洞过天地，登真朝玉皇。吾将抚尔背，挥手遂翱翔。,
奔亡道中其四,李白,函谷如玉关。几时可生还。洛阳为易水。嵩岳是燕山。俗变羌胡语。人多沙塞颜。申包惟恸哭。七日鬓毛斑。,
秋山寄卫慰张卿及王徵君,李白,何以折相赠，白花青桂枝。月华若夜雪，见此令人思。虽然剡溪兴，不异山阴时。明发怀二子，空吟招隐诗。,
古风其三十八,李白,孤兰生幽园。众草共芜没。虽照阳春晖。复悲高秋月。飞霜早淅沥。绿艳恐休歇。若无清风吹。香气为谁发。,
广陵赠别,李白,玉瓶沽美酒，数里送君还。系马垂杨下，衔杯大道间。天边看渌水，海上见青山。兴罢各分袂，何须醉别颜。,
古风其四十五,李白,八荒驰惊飚。万物尽凋落。浮云蔽颓阳。洪波振大壑。龙凤脱罔罟。飘摇将安托。去去乘白驹。空山咏场藿。,
古风其五十七,李白,羽族禀万化。小大各有依。周周亦何辜。六翮掩不挥。愿衔众禽翼。一向黄河飞。飞者莫我顾。叹息将安归。,
古风其五十八,李白,我到巫山渚。寻古登阳台。天空彩云灭。地远清风来。神女去已久。襄王安在哉。荒淫竟沦替。樵牧徒悲哀。,
行行游且猎篇,李白,边城儿，生年不读一字书，但将游猎夸轻趫。胡马秋肥宜白草，骑来蹑影何矜骄。金鞭拂雪挥鸣鞘，半酣呼鹰出远郊。弓弯满月不虚发，双鶬迸落连飞髇。海边观者皆辟易，猛气英风振沙碛。儒生不及游侠人，白首下帷复何益。,
寄从弟宣州长史昭,李白,尔佐宣州郡，守官清且闲。常夸云月好，邀我敬亭山。五落洞庭叶，三江游未还。相思不可见，叹息损朱颜。,
谢公宅,李白,青山日将暝，寂寞谢公宅。竹里无人声，池中虚月白。荒庭衰草遍，废井苍苔积。惟有清风闲，时时起泉石。,
灵墟山,李白,丁令辞世人，拂衣向仙路。伏炼九丹成，方随五云去。松萝蔽幽洞，桃杏深隐处。不知曾化鹤，辽海归几度。,
与元丹丘方城寺谈玄作,李白,茫茫大梦中，惟我独先觉。腾转风火来，假合作容貌。灭除昏疑尽，领略入精要。澄虑观此身，因得通寂照。郎悟前后际，始知金仙妙。幸逢禅居人，酌玉坐相召。彼我俱若丧，云山岂殊调。清风生虚空，明月见谈笑。怡然青莲宫，永愿恣游眺。,
宫中行乐词其五,李白,绣户香风暖。纱窗曙色新。宫花争笑日。池草暗生春。绿树闻歌鸟。青楼见舞人。昭阳桃李月。罗绮自相亲。,
宫中行乐词其六,李白,今日明光里。还须结伴游。春风开紫殿。天乐下朱楼。艳舞全知巧。娇歌半欲羞。更怜花月夜。宫女笑藏钩。,
宫中行乐词其八,李白,水绿南薰殿。花红北阙楼。莺歌闻太液。凤吹绕瀛洲。素女鸣珠佩。天人弄彩球。【毛求】今朝风日好。宜入未央游。,
送张舍人之江东,李白,张翰江东去，正值秋风时。天清一雁远，海阔孤帆迟。白日行欲暮，沧波杳难期。吴洲如见月，千里幸相思。,描写秋天
玩月金陵城西孙楚酒楼，达曙歌吹，日晚乘醉,李白,昨玩西城月，青天垂玉钩。朝沽金陵酒，歌吹孙楚楼。忽忆绣衣人，乘船往石头。草裹乌纱巾，倒被紫绮裘。两岸拍手笑，疑是王子猷。酒客十数公，崩腾醉中流。谑浪棹海客，喧呼傲阳侯。半道逢吴姬，卷帘出揶揄。我忆君到此，不知狂与羞。一月一见君，三杯便回桡。舍舟共连袂，行上南渡桥。兴发歌绿水，秦客为之摇。鸡鸣复相招，清宴逸云霄。赠我数百字，字字凌风飙。系之衣裘上，相忆每长谣。,
阳春曲,李白,芣苡生前径，含桃落小园。春心自摇荡，百舌更多言。,
感兴其二,李白,洛浦有宓妃。飘摇雪争飞。轻云拂素月。了可见清辉。解佩欲西去。含情讵相违。香尘动罗袜。绿水不沾衣。陈王徒作赋。神女岂同归。好色伤大雅。多为世所讥。,
送贺监归四明应制,李白,久辞荣禄遂初衣，曾向长生说息机。真诀自从茅氏得，恩波宁阻洞庭归。瑶台含雾星辰满，仙峤浮空岛屿微。借问欲栖珠树鹤，何年却向帝城飞。,
感兴其六,李白,嘉谷隐丰草。草深苗且稀。农夫既不异。孤穗将安归。常恐委畴陇。忽与秋蓬飞。鸟得荐宗庙。为君生光辉。,
感遇其三,李白,昔余闻嫦娥。（嫦一作【女亘】）窃药驻云发。不自娇玉颜。方希炼金骨。飞去身莫返。含笑坐明月。紫宫夸蛾眉。随手会凋歇。,
太华观,李白,厄磴层层上太华，白云深处有人家。道童对月闲吹笛，仙子乘云远驾车。恠石堆山如坐虎，老藤缠树似腾蛇。曾闻玉井金河在，会见蓬莱十丈花。,
送长沙陈太守其一,李白,长沙陈太守，逸气凌青松。英主赐五马，本是天池龙。湘水回九曲，衡山望五峰。荣君按节去，不及远相从。,
观博平王志安少府山水粉图,李白,粉壁为空天，丹青状江海。游云不知归，日见白鸥在。博平真人王志安，沉吟至此愿挂冠。松溪石磴带秋色，愁客思归坐晓寒。,
送杨燕之东鲁,李白,关西杨伯起，汉日旧称贤。四代三公族，清风播人天。夫子华阴居，开门对玉莲。何事历衡霍，云帆今始还。君坐稍解颜，为君歌此篇。我固侯门士，谬登圣主筵。一辞金华殿，蹭蹬长江边。二子鲁门东，别来已经年。因君此中去，不觉泪如泉。,
横江词其五,李白,横江馆前津吏迎，向余东指海云生。郎今欲渡缘何事，如此风波不可行。,山水诗
题随州紫阳先生壁,李白,神农好长生，风俗久已成。复闻紫阳客，早署丹台名。喘息餐妙气，步虚吟真声。道与古仙合，心将元化并。楼疑出蓬海，鹤似飞玉京。松雪窗外晓，池水阶下明。忽耽笙歌乐，颇失轩冕情。终愿惠金液，提携凌太清。,
送鞠十少府,李白,试发清秋兴，因为吴会吟。碧云敛海色，流水折江心。我有延陵剑，君无陆贾金。艰难此为别，惆怅一何深。,
题宛溪馆,李白,吾怜宛溪好，百尺照心明。何谢新安水，千寻见底清。白沙留月色，绿竹助秋声。却笑严湍上，于今独擅名。,
观胡人吹笛,李白,胡人吹玉笛，一半是秦声。十月吴山晓，梅花落敬亭。愁闻出塞曲，泪满逐臣缨。却望长安道，空怀恋主情。,
白田马上闻莺,李白,黄鹂啄紫椹，五月鸣桑枝。我行不记日，误作阳春时。蚕老客未归，白田已缫丝。驱马又前去，扪心空自悲。,
寄远其五,李白,远忆巫山阳。花明渌江暖。踌躇未得往。泪向南云满。春风复无情。吹我梦魂断。不见眼中人。天长音信短。,
寄远其九,李白,长短春草绿。缘阶如有情。卷施心独苦。抽却死还生。睹物知妾意。希君种後庭。闲时当采掇。念此莫相轻。,
陌上赠美人,李白,骏马骄行踏落花，垂鞭直拂五云车。美人一笑褰珠箔，遥指红楼是妾家。,
赠崔司户文昆季,李白,双珠出海底，俱是连城珍。明月两特达，馀辉傍照人。英声振名都，高价动殊邻。岂伊箕山故，特以风期亲。惟昔不自媒，担簦西入秦。攀龙九天上，忝列岁星臣。布衣侍丹墀，密勿草丝纶。才微惠渥重，谗巧生缁磷。一去已十载，今来复盈旬。清霜入晓鬓，白露生衣巾。侧见绿水亭，开门列华茵。千金散义士，四坐无凡宾。欲折月中桂，持为寒者薪。路傍已窃笑，天路将何因。垂恩倘丘山，报德有微身。,
赠溧阳宋少府陟,李白,李斯未相秦，且逐东门兔。宋玉事襄王，能为高唐赋。常闻绿水曲，忽此相逢遇。扫洒青天开，豁然披云雾。葳蕤紫鸾鸟，巢在昆山树。惊风西北吹，飞落南溟去。早怀经济策，特受龙颜顾。白玉栖青蝇，君臣忽行路。人生感分义，贵欲呈丹素。何日清中原，相期廓天步。,
会别离,李白,结发生别离，相思复相保。如何日已久，五变庭中草。渺渺大海途，悠悠吴江岛。但恐不出门，出门无远道。远道行既难，家贫衣复单。严风吹积雪，晨起鼻何酸。人生各有志，岂不怀所安。分明天上日，生死愿同欢。,
邹衍谷,李白,燕谷无暖气，穷岩闭严阴。邹子一吹律，能回天地心。,
赠汉阳辅录事其一,李白,闻君罢官意，我抱汉川湄。借问久疏索，何如听讼时。天清江月白，心静海鸥知。应念投沙客，空馀吊屈悲。,
赠历阳褚司马时此公为稚子舞故作是诗,李白,北堂千万寿，侍奉有光辉。先同稚子舞，更著老莱衣。因为小儿啼，醉倒月下归。人间无此乐，此乐世中稀。,
北山独酌寄韦六,李白,巢父将许由，未闻买山隐。道存迹自高，何惮去人近。纷吾下兹岭，地闲喧亦泯。门横群岫开，水凿众泉引。屏高而在云，窦深莫能准。川光昼昏凝，林气夕凄紧。于焉摘朱果，兼得养玄牝。坐月观宝书，拂霜弄瑶轸。倾壶事幽酌，顾影还独尽。念君风尘游，傲尔令自哂。,
与史中郎钦听黄鹤楼上吹笛,李白,一为迁客去长沙，西望长安不见家。黄鹤楼中吹玉笛，江城五月落梅花。,
金陵江上遇蓬池隐者时于落星石上,李白,心爱名山游，身随名山远。罗浮麻姑台，此去或未返。遇君蓬池隐，就我石上饭。空言不成欢，强笑惜日晚。绿水向雁门，黄云蔽龙山。叹息两客鸟，裴回吴越间。共语一执手，留连夜将久。解我紫绮裘，且换金陵酒。酒来笑复歌，兴酣乐事多。水影弄月色，清光奈愁何。明晨挂帆席，离恨满沧波。,
捣衣篇,李白,闺里佳人年十馀，颦蛾对影恨离居。忽逢江上春归燕，衔得云中尺素书。玉手开缄长叹息，狂夫犹戍交河北。万里交河水北流，愿为双燕泛中洲。君边云拥青丝骑，妾处苔生红粉楼。楼上春风日将歇，谁能揽镜看愁发。晓吹员管随落花，夜捣戎衣向明月。明月高高刻漏长，真珠帘箔掩兰堂。横垂宝幄同心结，半拂琼筵苏合香。琼筵宝幄连枝锦，灯烛荧荧照孤寝。有便凭将金剪刀，为君留下相思枕。摘尽庭兰不见君，红巾拭泪生氤氲，明年若更征边塞，愿作阳台一段云。,
邯郸才人嫁为斯养卒妇,李白,妾本崇台女，扬蛾入丹阙。自倚颜如花，宁知有凋歇。一辞玉阶下，去若朝云没。每忆邯郸城，深宫梦秋月。君王不可见，惆怅至明发。,
拟古其五,李白,今日风日好，明日恐不如。春风笑于人，何乃愁自居。吹箫舞彩凤，酌醴鲙神鱼。千金买一醉，取乐不求馀。达士遗天地，东门有二疏。愚夫同瓦石，有才知卷舒。无事坐悲苦，块然涸辙鱼。,
高句骊,李白,金花折风帽，白马小迟回。翩翩舞广袖，似鸟海东来。,
句,李白,野禽啼杜宇，山蝶舞庄周。,
送羽林陶将军,李白,将军出使拥楼船，江上旌旗拂紫烟。万里横戈探虎穴，三杯拔剑舞龙泉。莫道词人无胆气，临行将赠绕朝鞭。,
句,李白,霜结梅梢玉，阴凝竹干银。,
句,李白,竹粉千腰白，桃皮半颊红。,
姑孰十咏·望夫山,李白,颙望临碧空，怨情感离别。江草不知愁，岩花但争发。云山万重隔，音信千里绝。春去秋复来，相思几时歇。,
句,李白,心为杀人剑，泪是报恩珠。,
句,李白,佳人微醉玉颜酡，笑伾妆楼澹小蛾。,
句,李白,借问单楼与同穴，可能银汉胜重泉。,
同王昌龄送族弟襄归桂阳其二,李白,尔家何在潇湘川。青莎白石长沙边。昨梦江花照江日。几枝正发东窗前。觉来欲往心悠然。魂随越鸟飞南天。秦云连山海相接。桂水横烟不可涉。送君此去令人愁。风帆茫茫隔河洲。春潭琼草绿可折。西寄长安明月楼。,
送侯十一,李白,朱亥已击晋，侯嬴尚隐身。时无魏公子，岂贵抱关人。余亦不火食，游梁同在陈。空馀湛卢剑，赠尔托交亲。,
横江词其一,李白,人道横江好，侬道横江恶。一风三日吹倒山，白浪高于瓦官阁。,山水诗
句,李白,眼前有景道不得，崔颢题诗在上头。,
题雍丘崔明府丹灶,李白,美人为政本忘机，服药求仙事不违。叶县已泥丹灶毕，瀛洲当伴赤松归。先师有诀神将助，大圣无心火自飞。九转但能生羽翼，双凫忽去定何依。,
送韩侍御之广德,李白,昔日绣衣何足荣，今宵贳酒与君倾。暂就东山赊月色，酣歌一夜送泉明。,
句,李白,焰随红日去，烟逐暮云飞。（令一日赋山火诗云：“野火烧山后，人归火不归。”思轧不属，白从旁缀其下句，令惭止）绿鬓随波散，红颜逐浪无。因何逢伍相，应是想秋胡。（白从令观涨，有女子溺死江上，令赋诗云：二八谁家女，漂来倚岸芦。鸟窥眉上翠，鱼弄口旁珠。令复苦吟，白辄应声继之）举袖露条脱，招我饭胡麻。（见《二老堂诗话》）,
送舍弟,李白,吾家白额驹，远别临东道。他日相思一梦君，应得池塘生春草。,
题江夏修静寺,李白,我家北海宅，作寺南江滨。空庭无玉树，高殿坐幽人。书带留青草，琴堂幂素尘。平生种桃李，寂灭不成春。,
送郗昂谪巴中,李白,瑶草寒不死，移植沧江滨。东风洒雨露，会入天地春。予若洞庭叶，随波送逐臣。思归未可得，书此谢情人。,
同友人舟行游台越作,李白,楚臣伤江枫，谢客拾海月。怀沙去潇湘，挂席泛溟渤。蹇予访前迹，独往造穷发。古人不可攀，去若浮云没。愿言弄倒景，从此炼真骨。华顶窥绝溟，蓬壶望超忽。不知青春度，但怪绿芳歇。空持钓鳌心，从此谢魏阙。,
九日龙山歌,李白,九日龙山饮，黄花笑逐臣。醉看风落帽，舞爱月留人。,重阳节
系寻阳上崔相涣其二,李白,毛遂不堕井。曾参宁杀人。虚言误公子。投杼惑慈亲。白璧双明月。方知一玉真。,
古风其二十二,李白,秦水别陇首。幽咽多悲声。胡马顾朔雪。躞蹀长嘶鸣。感物动我心。缅然含归情。昔视秋蛾飞。今见春蚕生。袅袅桑柘叶。（柘一作结）萋萋柳垂荣。急节谢流水。羁心摇悬旌。挥涕且复去。恻怆何时平。,
之广陵宿常二南郭幽居,李白,绿水接柴门，有如桃花源。忘忧或假草，满院罗丛萱。暝色湖上来，微雨飞南轩。故人宿茅宇，夕鸟栖杨园。还惜诗酒别，深为江海言。明朝广陵道，独忆此倾樽。,友情诗
古风其四十一,李白,朝弄紫泥海。夕披丹霞裳。挥手折若木。拂此西日光。云卧游八极。玉颜已千霜。飘飘入无倪。稽首祈上皇。呼我游太素。玉杯赐琼浆。一餐历万岁。何用还故乡。永随长风去。天外恣飘扬。,
下陵阳沿高溪三门六剌滩,李白,三门横峻滩，六剌走波澜。石惊虎伏起，水状龙萦盘。何惭七里濑，使我欲垂竿。,山水诗
少年行其二,李白,五陵年少金市东，银鞍白马度春风。落花踏尽游何处，笑人胡姬酒肆中。,
鲁中都东楼醉起作,李白,昨日东楼醉，还应倒接蓠。阿谁扶上马，不省下楼时。,
别鲁颂,李白,谁道泰山高，下却鲁连节。谁云秦军众，摧却鲁连舌。独立天地间，清风洒兰雪。夫子还倜傥，攻文继前烈。错落石上松，无为秋霜折。赠言镂宝刀，千岁庶不灭。,
改九子山为九华山联句,李白,妙有分二气，灵山开九华。--李白层标遏迟日，半壁明朝霞。--高霁积雪曜阴壑，飞流喷阳崖。--韦权舆青莹玉树色，缥缈羽人家。--李白,
月夜听卢子顺弹琴,李白,闲夜坐明月。幽人弹素琴。忽闻悲风调。宛若寒松吟。白雪乱纤手。绿水清虚心。钟期久已没。世上无知音。,
于阗采花,李白,于阗采花人，自言花相似。明妃一朝西入胡，胡中美女多羞死。乃知汉地多名姝，胡中无花可方比。丹青能令丑者妍，无盐翻在深宫里。自古妒蛾眉，胡沙埋皓齿。,
舍利弗,李白,金绳界宝地，珍木荫瑶池。云间妙音奏，天际法蠡吹。,
秦女卷衣,李白,天子居未央，妾侍卷衣裳。顾无紫宫宠，敢拂黄金床。水至亦不去，熊来尚可当。微身奉日月，飘若萤之光。愿君采葑菲，无以下体妨。,爱情诗
重忆一首,李白,欲向江东去，定将谁举杯。稽山无贺老，却棹酒船回。,
江夏送倩公归汉东,李白,彼美汉东国，川藏明月辉。宁知丧乱后，更有一珠归。,
初出金门，寻王侍御不遇，咏壁上鹦鹉,李白,落羽辞金殿，孤鸣咤绣衣。能言终见弃，还向陇西飞。,
劳劳亭歌在江宁县南十五里.古送别之所,李白,金陵劳劳送客堂，蔓草离离生道傍。古情不尽东流水，此地悲风愁白杨。我乘素舸同康乐，朗咏清川飞夜霜。昔闻牛渚吟五章，今来何谢袁家郎。苦竹寒声动秋月，独宿空帘归梦长。,
赠段七娘,李白,罗袜凌波生网尘，那能得计访情亲。千杯绿酒何辞醉，一面红妆恼杀人。,
题瓜州新河饯族叔舍人贲,李白,齐公凿新河，万古流不绝。丰功利生人，天地同朽灭。两桥对双阁，芳树有行列。爱此如甘棠，谁云敢攀折。吴关倚此固，天险自兹设。海水落斗门，湖平见沙汭。我行送季父，弭棹徒流悦。杨花满江来，疑是龙山雪。惜此林下兴，怆为山阳别。瞻望清路尘，归来空寂灭。,
子夜四时歌：春歌,李白,秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。,唐诗三百首
赋得白鹭鸶送宋少府入三峡,李白,白鹭拳一足，月明秋水寒。人惊远飞去，直向使君滩。,
与从侄杭州刺史良游天竺寺,李白,挂席凌蓬丘，观涛憩樟楼。三山动逸兴，五马同遨游。天竺森在眼，松风飒惊秋。览云测变化，弄水穷清幽。叠嶂隔遥海，当轩写归流。诗成傲云月，佳趣满吴洲。,
同族侄评事黯游昌禅师山池其一,李白,远公爱康乐，为我开禅关。萧然松石下，何异清凉山。花将色不染，水与心俱闲。一坐度小劫，观空天地间。,
宣州长史弟昭赠余琴溪中双舞鹤诗以言志,李白,令弟佐宣城，赠余琴谿鹤。谓言天涯雪，忽向窗前落。白玉为毛衣，黄金不肯博。背风振六翮，对舞临山阁。顾我如有情，长鸣似相托。何当驾此物，与尔腾寥廓。,
巴陵赠贾舍人,李白,贾生西望忆京华，湘浦南迁莫怨嗟。圣主恩深汉文帝，怜君不遣到长沙。,
古风其十一,李白,黄河走东溟。白日落西海。逝川与流光。飘忽不相待。春容舍我去。秋发已衰改。人生非寒松。年貌岂长在。吾当乘云螭。吸景驻光彩。,
下泾县陵阳溪至涩滩,李白,涩滩鸣嘈嘈，两山足猿猱。白波若卷雪，侧足不容舠。渔子与舟人，撑折万张篙。,赞美诗，劳动
洛阳陌,李白,白玉谁家郎，回车渡天津。看花东陌上，惊动洛阳人。,怀才不遇，壮志难酬
流夜郎至西塞驿寄裴隐,李白,扬帆借天风，水驿苦不缓。平明及西塞，已先投沙伴。回峦引群峰，横蹙楚山断。砯冲万壑会，震沓百川满。龙怪潜溟波，俟时救炎旱。我行望雷雨，安得沾枯散。鸟去天路长，人愁春光短。空将泽畔吟，寄尔江南管。,
庐江主人妇,李白,孔雀东飞何处栖，庐江小吏仲卿妻。为客裁缝君自见，城乌独宿夜空啼。,
自汉阳病酒归寄王明府,李白,去岁左迁夜郎道，琉璃砚水长枯槁。今年敕放巫山阳，蛟龙笔翰生辉光。圣主还听子虚赋，相如却与论文章。愿扫鹦鹉洲，与君醉百场。啸起白云飞七泽，歌吟渌水动三湘。莫惜连船沽美酒，千金一掷买春芳。,
别储邕之剡中,李白,借问剡中道，东南指越乡。舟从广陵去，水入会稽长。竹色溪下绿，荷花镜里香。辞君向天姥，拂石卧秋霜。,描写花
醉题王汉阳厅,李白,我似鹧鸪鸟，南迁懒北飞。时寻汉阳令，取醉月中归。,
湖边采莲妇,李白,小姑织白纻，未解将人语。大嫂采芙蓉，溪湖千万重。长兄行不在，莫使外人逢。愿学秋胡妇，贞心比古松。,
东武吟,李白,好古笑流俗，素闻贤达风。方希佐明主，长揖辞成功。白日在高天，回光烛微躬。恭承凤凰诏，欻起云萝中。清切紫霄迥，优游丹禁通。君王赐颜色，声价凌烟虹。乘舆拥翠盖，扈从金城东。宝马丽绝景，锦衣入新丰。依岩望松雪，对酒鸣丝桐。因学扬子云，献赋甘泉宫。天书美片善，清芬播无穷。归来入咸阳，谈笑皆王公。一朝去金马，飘落成飞蓬。宾客日疏散，玉樽亦已空。才力犹可倚，不惭世上雄。闲作东武吟，曲尽情未终。书此谢知己，吾寻黄绮翁。,
送族弟凝之滁求婚崔氏,李白,与尔情不浅，忘筌已得鱼。玉台挂宝镜，持此意何如。坦腹东床下，由来志气疏。遥知向前路，掷果定盈车。,
禅房怀友人岑伦,李白,婵娟罗浮月，摇艳桂水云。美人竟独往，而我安得群。一朝语笑隔，万里欢情分。沉吟彩霞没，梦寐群芳歇。归鸿渡三湘，游子在百粤。边尘染衣剑，白日凋华发。春风变楚关，秋声落吴山。草木结悲绪，风沙凄苦颜。朅来已永久，颓思如循环。飘飘限江裔，想像空留滞。离忧每醉心，别泪徒盈袂。坐愁青天末，出望黄云蔽。目极何悠悠，梅花南岭头。空长灭征鸟，水阔无还舟。宝剑终难托，金囊非易求。归来倘有问，桂树山之幽。,
丁都护歌,李白,云阳上征去，两岸饶商贾。吴牛喘月时，拖船一何苦。水浊不可饮，壶浆半成土。一唱都护歌，心摧泪如雨。万人凿盘石，无由达江浒。君看石芒砀，掩泪悲千古。,
千里思,李白,李陵没胡沙，苏武还汉家。迢迢五原关，朔雪乱边花。一去隔绝国，思归但长嗟。鸿雁向西北，因书报天涯。,
拟古其三,李白,长绳难系日，自古共悲辛。黄金高北斗，不惜买阳春。石火无留光，还如世中人。即事已如梦，後来我谁身。提壶莫辞贫，取酒会四邻。仙人殊恍惚，未若醉中真。,
摩多楼子,李白,从戎向边北，远行辞密亲。借问阴山侯，还知塞上人。,
游南阳清泠泉,李白,惜彼落日暮，爱此寒泉清。西辉逐流水，荡漾游子情。空歌望云月，曲尽长松声。,
题楼山石笋,李白,石笋如卓笔，县之山之巅。谁为不平者，与之书青天。,
送侄良携二妓赴会稽戏有此赠,李白,携妓东山去，春光半道催。遥看若桃李，双入镜中开。,
观放白鹰其二,李白,寒冬十二月。苍鹰八九毛。寄言燕雀莫相啄。【口卓】自有云霄万里高。,
横江词其二,李白,海潮南去过浔阳。牛渚由来险马当。横江欲渡风波恶。一水牵愁万里长。,山水诗
横江词其四,李白,海神来过恶风回。浪打天门石壁开。浙江八月何如此。涛似连山喷雪来。,山水诗
观元丹丘坐巫山屏风,李白,昔游三峡见巫山，见画巫山宛相似。疑是天边十二峰，飞入君家彩屏里。寒松萧瑟如有声，阳台微茫如有情。锦衾瑶席何寂寂，楚王神女徒盈盈。高咫尺，如千里，翠屏丹崖灿如绮。苍苍远树围荆门，历历行舟泛巴水。水石潺湲万壑分，烟光草色俱氛氲。溪花笑日何年发，江客听猿几岁闻。使人对此心缅邈，疑入嵩丘梦彩云。,
横江词其六,李白,月晕天风雾不开。海鲸东蹙百川回。惊波一起三山动。公无渡河归去来。,山水诗
白胡桃,李白,红罗袖里分明见，白玉盘中看却无。疑是老僧休念诵，腕前推下水晶珠。,
怀仙歌,李白,一鹤东飞过沧海，放心散漫知何在。仙人浩歌望我来，应攀玉树长相待。尧舜之事不足惊，自馀嚣嚣直可轻。巨鳌莫戴三山去，我欲蓬莱顶上行。,
少年子,李白,青云少年子，挟弹章台左。鞍马四边开，突如流星过。金丸落飞鸟，夜入琼楼卧。夷齐是何人，独守西山饿。,
越女词其五,李白,镜湖水如月。耶溪女似雪。新妆荡新波。光景两奇绝。,
浣纱石上女,李白,玉面耶溪女，青娥红粉妆。一双金齿屐，两足白如霜。,
出妓金陵子呈卢六其二,李白,南国新丰酒。东山小妓歌。对君君不乐。花月奈愁何。,
观鱼潭,李白,观鱼碧潭上，木落潭水清。日暮紫鳞跃，圆波处处生。凉烟浮竹尽，秋月照沙明。何必沧浪去，兹焉可濯缨。,
月夜金陵怀古,李白,苍苍金陵月，空悬帝王州。天文列宿在，霸业大江流。绿水绝驰道，青松摧古丘。台倾鳷鹊观，宫没凤凰楼。别殿悲清暑，芳园罢乐游。一闻歌玉树，萧瑟后庭秋。,
赠王判官时余归隐居庐山屏风叠,李白,昔别黄鹤楼，蹉跎淮海秋。俱飘零落叶，各散洞庭流。中年不相见，蹭蹬游吴越。何处我思君，天台绿萝月。会稽风月好，却绕剡溪回。云山海上出，人物镜中来。一度浙江北，十年醉楚台。荆门倒屈宋，梁苑倾邹枚。苦笑我夸诞，知音安在哉。大盗割鸿沟，如风扫秋叶。吾非济代人，且隐屏风叠。中夜天中望，忆君思见君。明朝拂衣去，永与海鸥群。,
楚江黄龙矶南宴杨执戟治楼,李白,五月入五洲，碧山对青楼。故人杨执戟，春赏楚江流。一见醉漂月，三杯歌棹讴。桂枝攀不尽，他日更相求。,
铜官山醉後绝句,李白,我爱铜官乐，千年未拟还。要须回舞袖，拂尽五松山。,赞美诗
赠潘侍御论钱少阳,李白,绣衣柱史何昂藏，铁冠白笔横秋霜。三军论事多引纳，阶前虎士罗干将。虽无二十五老者，且有一翁钱少阳。眉如松雪齐四皓，调笑可以安储皇。君能礼此最下士，九州拭目瞻清光。,
登新平楼,李白,去国登兹楼，怀归伤暮秋。天长落日远，水净寒波流。秦云起岭树，胡雁飞沙洲。苍苍几万里，目极令人愁。,
过崔八丈水亭,李白,高阁横秀气，清幽并在君。檐飞宛溪水，窗落敬亭云。猿啸风中断，渔歌月里闻。闲随白鸥去，沙上自为群。,
奔亡道中其三,李白,谈笑三军却。交游七贵疏。仍留一只箭。未射鲁连书。,
古风其五十一,李白,殷後乱天纪。楚怀亦已昏。夷羊满中野。菉葹盈高门。比干谏而死。屈平窜湘源。虎口何婉娈。女媭空婵媛。彭咸久沦没。此意与谁论。,
月下独酌其三,李白,三月咸阳城。千花昼如锦。谁能春独愁。对此径须饮。穷通与修短。造化夙所禀。一樽齐死生。万事固难审。醉後失天地。兀然就孤枕。不知有吾身。此乐最为甚。,描写月亮，唐诗三百首，怀才不遇
宫中行乐词其二,李白,柳色黄金嫩，梨花白雪香。玉楼巢翡翠，金殿锁鸳鸯。选妓随雕辇，征歌出洞房。宫中谁第一，飞燕在昭阳。,
古风其一,李白,大雅久不作，吾衰竟谁陈。王风委蔓草，战国多荆榛。龙虎相啖食，兵戈逮狂秦。正声何微茫，哀怨起骚人。扬马激颓波，开流荡无垠。废兴虽万变，宪章亦已沦。自从建安来，绮丽不足珍。圣代复元古，垂衣贵清真。群才属休明，乘运共跃鳞。文质相炳焕，众星罗秋旻。我志在删述，垂辉映千春。希圣如有立，绝笔于获麟。,战争诗
树中草,李白,鸟衔野田草，误入枯桑里。客土植危根，逢春犹不死。草木虽无情，因依尚可生。如何同枝叶，各自有枯荣。,
凤台曲,李白,尝闻秦帝女，传得凤凰声。是日逢仙子，当时别有情。人吹彩箫去，天借绿云迎。曲在身不返，空馀弄玉名。,
赠江油尉,李白,岚光深院里，傍砌水泠泠。野燕巢官舍。溪云入古厅。日斜孤吏过，帘卷乱峯青。五色神仙尉，焚香读道经。,
别匡山,李白,晓峰如画碧参差，藤影风摇拂槛垂。野径来多将犬伴，人间归晚带樵随。看云客倚啼猿树，洗钵僧临失鹤池。莫怪无心恋清境，已将书剑许明时。,
忆秋浦桃花旧游，时窜夜郎,李白,桃花春水生，白石今出没。摇荡女萝枝，半摇青天月。不知旧行径，初拳几枝蕨。三载夜郎还，于兹炼金骨。,
咏方广诗,李白,圣寺闲栖睡眼醒，此时何处最幽清？满窗明月天风静，玉磬时闻一两声。,
观放白鹰其一,李白,八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。,
横江词其三,李白,横江西望阻西秦，汉水东连扬子津。白浪如山那可渡，狂风愁杀峭帆人。,山水诗
送长沙陈太守其二,李白,七郡长沙国。南连湘水滨。定王垂舞袖。地窄不回身。莫小二千石。当安远俗人。洞庭乡路远。遥羡锦衣春。,
东山吟,李白,携妓东土山，怅然悲谢安。我妓今朝如花月，他妓古坟荒草寒。白鸡梦后三百岁，洒酒浇君同所欢。酣来自作青海舞，秋风吹落紫绮冠。彼亦一时，此亦一时，浩浩洪流之咏何必奇。,
白鹭鸶,李白,白鹭下秋水，孤飞如坠霜。心闲且未去，独立沙洲傍。,
蔡氏五弄·渌水曲,李白,渌水明秋月，南湖采白蘋。荷花娇欲语，愁杀荡舟人。,
白微时，募县小吏入令卧内，尝驱牛经堂下，,李白,素面倚栏钩，娇声出外头。若非是织女，何得问牵牛。,
白鼻騧,李白,银鞍白鼻騧，绿地障泥锦。细雨春风花落时，挥鞭且就胡姬饮。,
流夜郎闻酺不预,李白,北阙圣人歌太康，南冠君子窜遐荒。汉酺闻奏钧天乐，愿得风吹到夜郎。,
酬宇文少府见赠桃竹书筒,李白,桃竹书筒绮绣文，良工巧妙称绝群。灵心圆映三江月，彩质叠成五色云。中藏宝诀峨眉去，千里提携长忆君。,
答从弟幼成过西园见赠,李白,一身自潇洒，万物何嚣喧。拙薄谢明时，栖闲归故园。二季过旧壑，四邻驰华轩。衣剑照松宇，宾徒光石门。山童荐珍果，野老开芳樽。上陈樵渔事，下叙农圃言。昨来荷花满，今见兰苕繁。一笑复一歌，不知夕景昏。醉罢同所乐，此情难具论。,
口号吴王美人半醉,李白,风动荷花水殿香，姑苏台上宴吴王。西施醉舞娇无力，笑倚东窗白玉床。,
酬崔侍御,李白,严陵不从万乘游，归卧空山钓碧流。自是客星辞帝座，元非太白醉扬州。,
南流夜郎寄内,李白,夜郎天外怨离居，明月楼中音信疏。北雁春归看欲尽，南来不得豫章书。,
东鲁门泛舟其二,李白,水作青龙盘石堤。桃花夹岸鲁门西。若教月下乘舟去。何啻风流到剡溪。,
越女词其四,李白,东阳素足女。会稽素舸郎。相看月未堕。白地断肝肠。,
出妓金陵子呈卢六其三,李白,东道烟霞主。西江诗酒筵。相逢不觉醉。日堕历阳川。,
同族侄评事黯游昌禅师山池其二,李白,客来花雨际。秋水落金池。片石寒青锦。疏杨挂绿丝。高僧拂玉柄。童子献霜梨。惜去爱佳景。烟萝欲暝时。,
江夏使君叔席上赠史郎中,李白,凤凰丹禁里，衔出紫泥书。昔放三湘去，今还万死馀。仙郎久为别，客舍问何如。涸辙思流水，浮云失旧居。多惭华省贵，不以逐臣疏。复如竹林下，叨陪芳宴初。希君生羽翼，一化北溟鱼。,
江上赠窦长史,李白,汉求季布鲁朱家，楚逐伍胥去章华。万里南迁夜郎国，三年归及长风沙。闻道青云贵公子，锦帆游戏西江水。人疑天上坐楼船，水净霞明两重绮。相约相期何太深，棹歌摇艇月中寻。不同珠履三千客，别欲论交一片心。,
赋得鹤送史司马赴崔相公幕,李白,峥嵘丞相府，清切凤凰池。羡尔瑶台鹤，高栖琼树枝。归飞晴日好，吟弄惠风吹。正有乘轩乐，初当学舞时。珍禽在罗网，微命若游丝。愿托周周羽，相衔汉水湄。,
赠柳圆,李白,竹实满秋浦，凤来何苦饥。还同月下鹊，三绕未安枝。夫子即琼树，倾柯拂羽仪。怀君恋明德，归去日相思。,
登邯郸洪波台置酒观发兵,李白,我把两赤羽，来游燕赵间。天狼正可射，感激无时闲。观兵洪波台，倚剑望玉关。请缨不系越，且向燕然山。风引龙虎旗，歌钟昔追攀。击筑落高月，投壶破愁颜。遥知百战胜，定扫鬼方还。,
系寻阳上崔相涣其三,李白,虚传一片雨。枉作阳台神。纵为梦里相随去。不是襄王倾国人。,
赠友人其二,李白,袖中赵匕首。买自徐夫人。玉匣闭霜雪。经燕复历秦。其事竟不捷。沦落归沙尘。持此愿投赠。与君同急难。荆卿一去後。壮士多摧残。长号易水上。为我扬波澜。凿井当及泉。张帆当济川。廉夫唯重义。骏马不劳鞭。人生贵相知。何必金与钱。,
古风其三十三,李白,北溟有巨鱼。身长数千里。仰喷三山雪。横吞百川水。凭陵随海运。燀赫因风起。吾观摩天飞。九万方未已。,
奔亡道中其二,李白,亭伯去安在。李陵降未归。愁容变海色。短服改胡衣。,
古风其四十二,李白,摇裔双白鸥。鸣飞沧江流。宜与海人狎。岂伊云鹤俦。寄形宿沙月。沿芳戏春洲。吾亦洗心者。忘机从尔游。,
金陵其三,李白,六代兴亡国。三杯为尔歌。苑方秦地少。山似洛阳多。古殿吴花草。深宫晋绮罗。并随人事灭。东逝与沧波。,
凌歊台,李白,旷望登古台，台高极人目。叠嶂列远空，杂花间平陆。闲云入窗牖，野翠生松竹。欲览碑上文，苔侵岂堪读。,
寄崔侍御,李白,宛溪霜夜听猿愁，去国长为不系舟。独怜一雁飞南海，却羡双溪解北流。高人屡解陈蕃榻，过客难登谢脁楼。此处别离同落叶，朝朝分散敬亭秋。,
王昭君其一,李白,汉家秦地月，流影照明妃。一上玉关道，天涯去不归。汉月还从东海出，明妃西嫁无来日。燕支长寒雪作花，蛾眉憔悴没胡沙。生乏黄金枉图画，死留青冢使人嗟。,
别中都明府兄,李白,吾兄诗酒继陶君，试宰中都天下闻。东楼喜奉连枝会，南陌愁为落叶分。城隅渌水明秋日，海上青山隔暮云。取醉不辞留夜月，雁行中断惜离群。,
友人会宿,李白,涤荡千古愁，留连百壶饮。良宵宜清谈，皓月未能寝。醉来卧空山，天地即衾枕。,
春日独酌其一,李白,东风扇淑气，水木荣春晖。白日照绿草，落花散且飞。孤云还空山，众鸟各已归。彼物皆有托，吾生独无依。对此石上月，长醉歌芳菲。我有紫霞想，缅怀沧洲间。思对一壶酒，澹然万事闲。横琴倚高松，把酒望远山。长空去鸟没，落日孤云还。但恐光景晚，宿昔成秋颜。,
春日独酌其二,李白,我有紫霞想。缅怀沧洲间。且对一壶酒。澹然万事闲。横琴倚高松。把酒望远山。长空去鸟没。落日孤云还。但恐光景晚。宿昔成秋颜。,
宫中行乐词其一,李白,小小生金屋，盈盈在紫微。山花插宝髻，石竹绣罗衣。每出深宫里，常随步辇归。只愁歌舞散，化作彩云飞。,
清溪半夜闻笛,李白,羌笛梅花引，吴溪陇水情。寒山秋浦月，肠断玉关声。,
走笔赠独孤驸马,李白,都尉朝天跃马归，香风吹人花乱飞。银鞍紫鞚照云日，左顾右盼生光辉。是时仆在金门里，待诏公车谒天子。长揖蒙垂国士恩，壮心剖出酬知己。一别蹉跎朝市间，青云之交不可攀。倘其公子重回顾，何必侯嬴长抱关。,
拟古其四,李白,清都绿玉树，灼烁瑶台春。攀花弄秀色，远赠天仙人。香风送紫蕊，直到扶桑津。取掇世上艳，所贵心之珍。相思传一笑，聊欲示情亲。,
感兴其四,李白,十五游神仙。仙游未曾歇。吹笙吟松风。泛瑟窥海月。西山玉童子。使我炼金骨。欲逐黄鹤飞。相呼向蓬阙。,
送窦司马贬宜春,李白,天马白银鞍，亲承明主欢。斗鸡金宫里，射雁碧云端。堂上罗中贵，歌钟清夜阑。何言谪南国，拂剑坐长叹。赵璧为谁点，隋珠枉被弹。圣朝多雨露，莫厌此行难。,
姑孰十咏·天门山,李白,迥出江山上，双峰自相对。岸映松色寒，石分浪花碎。参差远天际，缥缈晴霞外。落日舟去遥，回首沉青霭。第一百八十二卷,
送裴十八图南归嵩山其二,李白,君思颍水绿，忽复归嵩岑。归时莫洗耳，为我洗其心。洗心得真情，洗耳徒买名。谢公终一起，相与济苍生。,
送张秀才从军,李白,六驳食猛虎，耻从驽马群。一朝长鸣去，矫若龙行云。壮士怀远略，志存解世纷。周粟犹不顾，齐珪安肯分。抱剑辞高堂，将投崔冠军。长策扫河洛，宁亲归汝坟。当令千古后，麟阁著奇勋。,
流夜郎题葵叶,李白,惭君能卫足，叹我远移根。白日如分照，还归守故园。,
江上送女道士褚三清游南岳,李白,吴江女道士，头戴莲花巾。霓衣不湿雨，特异阳台云。足下远游履，凌波生素尘。寻仙向南岳，应见魏夫人。,
嵩山采菖蒲者,李白,神仙多古貌，双耳下垂肩。嵩岳逢汉武，疑是九疑仙。我来采菖蒲，服食可延年。言终忽不见，灭影入云烟。喻帝竟莫悟，终归茂陵田。,
寄远其二,李白,青楼何所在。乃在碧云中。宝镜挂秋水。罗衣轻春风。新妆坐落日。怅望金屏空。念此送短书。愿同双飞鸿。,
东鲁见狄博通,李白,去年别我向何处，有人传道游江东。谓言挂席度沧海，却来应是无长风。,
寄远其三,李白,本作一行书。殷勤道相忆。一行复一行。满纸情何极。瑶台有黄鹤。为报青楼人。朱颜凋落尽。白发一何新。自知未应还。离居经三春。桃李今若为。当窗发光彩。莫使香风飘。留与红芳待。,
答友人赠乌纱帽,李白,领得乌纱帽，全胜白接蓠。山人不照镜，稚子道相宜。,
赠崔侍郎,李白,黄河二尺鲤，本在孟津居。点额不成龙，归来伴凡鱼。故人东海客，一见借吹嘘。风涛倘相见，更欲凌昆墟。,
赠华州王司士,李白,淮水不绝涛澜高，盛德未泯生英髦。知君先负庙堂器，今日还须赠宝刀。,
赠卢徵君昆弟,李白,明主访贤逸，云泉今已空。二卢竟不起，万乘高其风。河上喜相得，壶中趣每同。沧州即此地，观化游无穷。水落海上清，鳌背睹方蓬。与君弄倒景，携手凌星虹。,
忆襄阳旧游赠马少府巨,李白,昔为大堤客，曾上山公楼。开窗碧嶂满，拂镜沧江流。高冠佩雄剑，长揖韩荆州。此地别夫子，今来思旧游。朱颜君未老，白发我先秋。壮志恐蹉跎，功名若云浮。归心结远梦，落日悬春愁。空思羊叔子，堕泪岘山头。,
出妓金陵子呈卢六其四,李白,小妓金陵歌楚声。家僮丹砂学凤鸣。我亦为君饮清酒。君心不肯向人倾。,
戏赠郑溧阳,李白,陶令日日醉，不知五柳春。素琴本无弦，漉酒用葛巾。清风北窗下，自谓羲皇人。何时到栗里，一见平生亲。,
寄淮南友人,李白,红颜悲旧国，青岁歇芳洲。不待金门诏，空持宝剑游。海云迷驿道，江月隐乡楼。复作淮南客，因逢桂树留。,
古风其四十三,李白,周穆八荒意。汉皇万乘尊。淫乐心不极。雄豪安足论。西海宴王母。北宫邀上元。瑶水闻遗歌。玉杯竟空言。灵迹成蔓草。徒悲千载魂。,
流夜郎永华寺寄浔阳群官,李白,朝别凌烟楼，贤豪满行舟。暝投永华寺，宾散予独醉。愿结九江流，添成万行泪。写意寄庐岳，何当来此地。天命有所悬，安得苦愁思。,
慈姥竹,李白,野竹攒石生，含烟映江岛。翠色落波深，虚声带寒早。龙吟曾未听，凤曲吹应好。不学蒲柳凋，贞心尝自保。,
宫中行乐词其三,李白,卢橘为秦树。蒲萄出汉宫。烟花宜落日。丝管醉春风。笛奏龙吟水。萧鸣凤下空。君王多乐事。还与万方同。,
凤凰曲,李白,嬴女吹玉箫，吟弄天上春。青鸾不独去，更有携手人。影灭彩云断，遗声落西秦。,
送友人游梅湖,李白,送君游梅湖，应见梅花发。有使寄我来，无令红芳歇。暂行新林浦，定醉金陵月。莫惜一雁书，音尘坐胡越。,
代佳人寄翁参枢先辈,李白,等闲经夏复经寒，梦里惊嗟岂暂安。南家风光当世少，西陵江浪过江难。周旋小字桃灯读，重迭遥山隔雾看。真是为君飡不得，书来莫说更加飡。,
感兴其三,李白,裂素持作书。将寄万里怀。眷眷待远信。竟岁无人来。征鸿务随阳。又不为我栖。委之在深箧。蠹鱼坏其题。何如投水中。流落他人开。不惜他人开。但恐生是非。,
洗脚亭,李白,白道向姑熟，洪亭临道傍。前有昔时井，下有五丈床。樵女洗素足，行人歇金装。西望白鹭洲，芦花似朝霜。送君此时去，回首泪成行。,
送陆判官往琵琶峡,李白,水国秋风夜，殊非远别时。长安如梦里，何日是归期。,
江夏送友人,李白,雪点翠云裘，送君黄鹤楼。黄鹤振玉羽，西飞帝王州。凤无琅玕实，何以赠远游。裴回相顾影，泪下汉江流。,
酬谈少府,李白,一尉居倏忽，梅生有仙骨。三事或可羞，匈奴哂千秋。壮心屈黄绶，浪迹寄沧洲。昨观荆岘作，如从云汉游。老夫当暮矣，蹀足惧骅骝。,
越女词其二,李白,吴儿多白皙。好为荡舟剧。卖眼掷春心。折花调行客。,
赠崔郎中宗之时谪官金陵,李白,胡雁拂海翼，翱翔鸣素秋。惊云辞沙朔，飘荡迷河洲。有如飞蓬人，去逐万里游。登高望浮云，仿佛如旧丘。日从海傍没，水向天边流。长啸倚孤剑，目极心悠悠。岁晏归去来，富贵安可求。仲尼七十说，历聘莫见收。鲁连逃千金，珪组岂可酬。时哉苟不会，草木为我俦。希君同携手，长往南山幽。,
金陵新亭,李白,金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。,怀古诗，赞美诗
送袁明府任长沙,李白,别离杨柳青，樽酒表丹诚。古道携琴去，深山见峡迎。暖风花绕树，秋雨草沿城。自此长江内，无因夜犬惊。,
古风其十,李白,齐有倜傥生。鲁连特高妙。明月出海底。一朝开光曜。却秦振英声。後世仰末照。意轻千金赠。顾向平原笑。吾亦澹荡人。拂衣可同调。,
古风其十二,李白,松柏本孤直。难为桃李颜。昭昭严子陵。垂钓沧波间。身将客星隐。心与浮云闲。长揖万乘君。还归富春山。清风洒六合。邈然不可攀。使我长叹息。冥栖岩石间。,
春日独坐寄郑明府,李白,燕麦青青游子悲，河堤弱柳郁金枝。长条一拂春风去，尽日飘扬无定时。我在河南别离久，那堪坐此对窗牖。情人道来竟不来，何人共醉新丰酒。,
古风其五十二,李白,青春流惊湍。朱明骤回薄。不忍看秋蓬。飘扬竟何托。光风灭兰蕙。白露洒葵藿。美人不我期。草木日零落。,
题情深树寄象公,李白,肠断枝上猿，泪添山下樽。白云见我去，亦为我飞翻。,
古风其五十三,李白,战国何纷纷。兵戈乱浮云。赵倚两虎斗。晋为六卿分。奸臣欲窃位。树党自相群。果然田成子。一旦杀齐君。,
桓公井,李白,桓公名已古，废井曾未竭。石甃冷苍苔，寒泉湛孤月。秋来桐暂落，春至桃还发。路远人罕窥，谁能见清彻。,
兴唐寺,李白,天台国清寺，天下称四绝。我来举唐游，于中更无别。枿木划断云，高峯顶积雪。槛外一条溪，几回流碎月。,
殷十一赠栗冈砚,李白,殷侯三玄士，赠我栗冈砚。洒染中山毫，光映吴门练。天寒水不冻，日用心不倦。携此临墨池，还如对君面。,
送外甥郑灌从军三首,李白,六博争雄好彩来，金盘一掷万人开。丈夫赌命报天子，当斩胡头衣锦回。丈八蛇予出陇西，弯弧拂箭白猿啼。破胡必用龙韬策，积甲应将熊耳齐。月蚀西方破敌时，及瓜归日未应迟。斩胡血变黄河水，枭首当悬白鹊旗。,
送李青归华阳川,李白,伯阳仙家子，容色如青春。日月秘灵洞，云霞辞世人。化心养精魄，隐几窅天真。莫作千年别，归来城郭新。,
题元丹丘山居,李白,故人栖东山，自爱丘壑美。青春卧空林，白日犹不起。松风清襟袖，石潭洗心耳。羡君无纷喧，高枕碧霞里。,
送梁四归东平,李白,玉壶挈美酒，送别强为欢。大火南星月，长郊北路难。殷王期负鼎，汶水起垂竿。莫学东山卧，参差老谢安。,
赠任城卢主簿,李白,海鸟知天风，窜身鲁门东。临觞不能饮，矫翼思凌空。钟鼓不为乐，烟霜谁与同。归飞未忍去，流泪谢鸳鸿。,
酬崔十五见招,李白,尔有鸟迹书，相招琴溪饮。手迹尺素中，如天落云锦。读罢向空笑，疑君在我前。长吟字不灭，怀袖且三年。,
越女词其一,李白,长干吴儿女，眉目艳新月。屐上足如霜，不著鸦头袜。,
对雪献从兄虞城宰,李白,昨夜梁园里，弟寒兄不知。庭前看玉树，肠断忆连枝。,
暖酒,李白,热暖将来镔铁文。暂时不动聚白云。拨却白云见青天。掇头里许便成仙。,
送友生游峡中,李白,风静杨柳垂，看花又别离。几年同在此，今日各驱驰。峡里闻猿叫，山头见月时。殷勤一杯酒，珍重岁寒姿。,
古风其二十一,李白,郢客吟白雪。遗响飞青天。徒劳歌此曲。举世谁为传。试为巴人唱。和者乃数千。吞声何足道。叹息空凄然。,
钓滩,李白,磨尽石岭墨，浔阳钓赤鱼。霭峯尖似笔，堪画不堪书。,
乌牙寺,李白,夜宿乌牙寺，举手扪星辰。不取高声语，恐惊天上人。,
送梁公昌从信安北征,李白,入幕推英选，捐书事远戎。高谈百战术，郁作万夫雄。起舞莲花剑，行歌明月弓。将飞天地阵，兵出塞垣通。祖席留丹景，征麾拂彩虹。旋应献凯入，麟阁伫深功。,
普照寺,李白,天台国清寺，天下为四绝。今到普照游，到来复何别。柟木白云飞，高僧顶残雪。门外一条溪，几回流岁月。,
东鲁门泛舟其一,李白,日落沙明天倒开，波摇石动水萦回。轻舟泛月寻溪转，疑是山阴雪后来。,
越女词其三,李白,耶溪采莲女。见客棹歌回。笑入荷花去。佯羞不出来。,
游泰山六首（一作天宝元年四月从故御道上泰,李白,四月上泰山，石屏御道开。六龙过万壑，涧谷随萦回。马迹绕碧峰，于今满青苔。飞流洒绝巘，水急松声哀。北眺崿嶂奇，倾崖向东摧。洞门闭石扇，地底兴云雷。登高望蓬瀛，想象金银台。天门一长啸，万里清风来。玉女四五人，飘摇下九垓。含笑引素手，遗我流霞杯。稽首再拜之，自愧非仙才。旷然小宇宙，弃世何悠哉。清晓骑白鹿，直上天门山。山际逢羽人，方瞳好容颜。扪萝欲就语，却掩青云关。遗我鸟迹书，飘然落岩间。其字乃上古，读之了不闲。感此三叹息，从师方未还。平明登日观，举手开云关。精神四飞扬，如出天地间。黄河从西来，窈窕入远山。凭崖揽八极，目尽长空闲。偶然值青童，绿发双云鬟。笑我晚学仙，蹉跎凋朱颜。踌躇忽不见，浩荡难追攀。清斋三千日，裂素写道经。吟诵有所得，众神卫我形。云行信长风，飒若羽翼生。攀崖上日观，伏槛窥东暝。海色动远山，天鸡已先鸣。银台出倒景，白浪翻长鲸。安得不死药，高飞向蓬瀛。日观东北倾，两崖夹双石。海水落眼前，天光遥空碧。千峰争攒聚，万壑绝凌历。缅彼鹤上仙，去无云中迹。长松入云汉，远望不盈尺。山花异人间，五月雪中白。终当遇安期，于此炼玉液。朝饮王母池，暝投天门关。独抱绿绮琴，夜行青山间。山明月露白，夜静松风歇。仙人游碧峰，处处笙歌发。寂静娱清晖，玉真连翠微。想像鸾凤舞，飘飖龙虎衣。扪天摘匏瓜，恍惚不忆归。举手弄清浅，误攀织女机。明晨坐相失，但见五云飞。,
庭前晚开花,李白,西王母桃种我家。三千阳春始一花。结实苦迟为人笑。攀折唧唧长咨嗟。,
寒女吟,李白,昔君布衣时，与妾同辛苦。一拜五官郎，便索邯郸女。妾欲辞君去，君心便相许。妾读蘼芜书，悲歌泪如雨。忆昔嫁君时，曾无一夜乐。不是妾无堪，君家妇难作。起来强歌舞，纵好君嫌恶。下堂辞君去，去后悔遮莫。,
古风其二,李白,蟾蜍薄太清。蚀此瑶台月。圆光亏中天。金魄遂沦没。螮蝀入紫微。大明夷朝晖。浮云隔两曜。万象昏阴霏。萧萧长门宫。昔是今已非。桂蠹花不实。天霜下严威。沈叹终永夕。感我涕沾衣。,
闻谢杨儿吟猛虎词因此有赠,李白,同州隔秋浦，闻吟猛虎词。晨朝来借问，知是谢杨儿。,
系寻阳上崔相涣其一,李白,邯郸四十万，同日陷长平。能回造化笔，或冀一人生。,
王昭君其二,李白,昭君拂玉鞍。上马啼红颊。今日汉宫人。明朝胡地妾。,
寄上吴王其二,李白,坐啸庐江静。闲闻进玉觞。去时无一物。东壁挂胡床。,
送韩准、裴政、孔巢父还山,李白,猎客张兔罝，不能挂龙虎。所以青云人，高歌在岩户。韩生信英彦，裴子含清真。孔侯复秀出，俱与云霞亲。峻节凌远松，同衾卧盘石。斧冰嗽寒泉，三子同二屐。时时或乘兴，往往云无心。出山揖牧伯，长啸轻衣簪。昨宵梦里还，云弄竹溪月。今晨鲁东门，帐饮与君别。雪崖滑去马，萝径迷归人。相思若烟草，历乱无冬春。,
鲁郡尧祠送窦明府薄华还西京（时久病初起作,李白,朝策犁眉騧，举鞭力不堪。强扶愁疾向何处，角巾微服尧祠南。长杨扫地不见日，石门喷作金沙潭。笑夸故人指绝境，山光水色青于蓝。庙中往往来击鼓，尧本无心尔何苦。门前长跪双石人，有女如花日歌舞。银鞍绣毂往复回，簸林蹶石鸣风雷。远烟空翠时明灭，白鸥历乱长飞雪。红泥亭子赤阑干，碧流环转青锦湍。深沉百丈洞海底，那知不有蛟龙蟠。君不见绿珠潭水流东海，绿珠红粉沉光彩。绿珠楼下花满园，今日曾无一枝在。昨夜秋声阊阖来，洞庭木落骚人哀。遂将三五少年辈，登高远望形神开。生前一笑轻九鼎，魏武何悲铜雀台。我歌白云倚窗牖，尔闻其声但挥手。长风吹月度海来，遥劝仙人一杯酒。酒中乐酣宵向分，举觞酹尧尧可闻。何不令皋繇拥篲横八极，直上青天挥浮云。高阳小饮真琐琐，山公酩酊何如我。竹林七子去道赊，兰亭雄笔安足夸。尧祠笑杀五湖水，至今憔悴空荷花。尔向西秦我东越，暂向瀛洲访金阙。蓝田太白若可期，为余扫洒石上月。,
送程、刘二侍郎兼独孤判官赴安西幕府,李白,安西幕府多材雄，喧喧惟道三数公。绣衣貂裘明积雪，飞书走檄如飘风。朝辞明主出紫宫，银鞍送别金城空。天外飞霜下葱海，火旗云马生光彩。胡塞清尘几日归，汉家草绿遥相待。,
醉后答丁十八以诗讥余捶碎黄鹤楼（此诗杨慎,李白,黄鹤高楼已捶碎，黄鹤仙人无所依。黄鹤上天诉玉帝，却放黄鹤江南归。神明太守再雕饰，新图粉壁还芳菲。一州笑我为狂客，少年往往来相讥。君平帘下谁家子，云是辽东丁令威。作诗调我惊逸兴，白云绕笔窗前飞。待取明朝酒醒罢，与君烂漫寻春晖。,
题宝圌山,李白,樵夫与耕者，出入画屏中。,
秋夜板桥浦泛月独酌怀谢脁,李白,天上何所有，迢迢白玉绳。斜低建章阙，耿耿对金陵。汉水旧如练，霜江夜清澄。长川泻落月，洲渚晓寒凝。独酌板桥浦，古人谁可征。玄晖难再得，洒酒气填膺。,怀才不遇
谢公亭（盖谢脁、范云之所游）,李白,谢公离别处，风景每生愁。客散青天月，山空碧水流。池花春映日，窗竹夜鸣秋。今古一相接，长歌怀旧游。,友情诗，孤独
姑孰十咏（一作李赤诗）·姑孰溪,李白,爱此溪水闲，乘流兴无极。漾楫怕鸥惊，垂竿待鱼食。波翻晓霞影，岸叠春山色。何处浣纱人，红颜未相识。,
送裴十八图南归嵩山其一,李白,何处可为别，长安青绮门。胡姬招素手，延客醉金樽。临当上马时，我独与君言。风吹芳兰折，日没鸟雀喧。举手指飞鸿，此情难具论。同归无早晚，颍水有清源。,
江上秋怀,李白,餐霞卧旧壑，散发谢远游。山蝉号枯桑，始复知天秋。朔雁别海裔，越燕辞江楼。飒飒风卷沙，茫茫雾萦洲。黄云结暮色，白水扬寒流。恻怆心自悲，潺湲泪难收。蘅兰方萧瑟，长叹令人愁。,
同王昌龄送族弟襄归桂阳其一（一作同王昌龄,李白,秦地见碧草，楚谣对清樽。把酒尔何思，鹧鸪啼南园。余欲罗浮隐，犹怀明主恩。踌躇紫宫恋，孤负沧洲言。终然无心云，海上同飞翻。相期乃不浅，幽桂有芳根。,
秋日与张少府、楚城韦公藏书高斋作,李白,日下空庭暮，城荒古迹馀。地形连海尽，天影落江虚。旧赏人虽隔，新知乐未疏。彩云思作赋，丹壁间藏书。楂拥随流叶，萍开出水鱼。夕来秋兴满，回首意何如。,
上崔相百忧章（时在浔阳狱）,李白,共公赫怒，天维中摧。鲲鲸喷荡，扬涛起雷。鱼龙陷人，成此祸胎。火焚昆山，玉石相硾。仰希霖雨，洒宝炎煨。箭发石开，戈挥日回。邹衍恸哭，燕霜飒来，微诚不感。犹絷夏台。苍鹰搏攫，丹棘崔嵬。豪圣凋枯，王风伤哀。斯文未丧，东岳岂颓。穆逃楚难，邹脱吴灾。见机苦迟，二公所咍。骥不骤进，麟何来哉。星离一门，草掷二孩。万愤结习，忧从中催。金瑟玉壶，尽为愁媒。举酒太息，泣血盈杯。台星再朗，天网重恢。屈法申恩，弃瑕取材。冶长非罪，尼父无猜。覆盆倘举，应照寒灰。,
咏槿,李白,园花笑芳年，池草艳春色。犹不如槿花，婵娟玉阶侧。芬荣何夭促，零落在瞬息。岂若琼树枝，终岁长翕赩。,
巫山枕障,李白,巫山枕障画高丘，白帝城边树色秋。朝云夜入无行处，巴水横天更不流。,
平虏将军妻,李白,平虏将军妇，入门二十年。君心自有悦，妾宠岂能专。出解床前帐，行吟道上篇。古人不唾井，莫忘昔缠绵。,
寄远其四,李白,玉箸落春镜。坐愁湖阳水。闻与阴丽华。风烟接邻里。青春已复过。白日忽相催。但恐荷花晚。令人意已摧。相思不惜梦。日夜向阳台。,
温泉侍从归逢故人,李白,汉帝长杨苑，夸胡羽猎归。子云叨侍从，献赋有光辉。激赏摇天笔，承恩赐御衣。逢君奏明主，他日共翻飞。,
酬岑勋见寻就元丹丘对酒相待以诗见招。,李白,黄鹤东南来，寄书写心曲。倚松开其缄，忆我肠断续。不以千里遥，命驾来相招。中逢元丹丘，登岭宴碧霄。对酒忽思我，长啸临清飙。蹇予未相知，茫茫绿云垂。俄然素书及，解此长渴饥。策马望山月，途穷造阶墀。喜兹一会面，若睹琼树枝。忆君我远来，我欢方速至。开颜酌美酒，乐极忽成醉。我情既不浅，君意方亦深。相知两相得，一顾轻千金。且向山客笑，与君论素心。,
白雪歌送武判官归京,岑参,北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷犹著。瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。,送别诗，友情诗，描写冬天，描写雪，唐诗三百首，初中
逢入京使,岑参,故园东望路漫漫，双袖龙钟泪不干。马上相逢无纸笔，凭君传语报平安。,边塞诗，思乡诗，唐诗三百首，初中
与高适薛据同登慈恩寺浮图,岑参,塔势如涌出，孤高耸天宫。登临出世界，磴道盘虚空。突兀压神州，峥嵘如鬼工。四角碍白日，七层摩苍穹。下窥指高鸟，俯听闻惊风。连山若波涛，奔凑似朝东。青槐夹驰道，宫馆何玲珑。秋色从西来，苍然满关中。五陵北原上，万古青濛濛。净理了可悟，胜因夙所宗。誓将挂冠去，觉道资无穷。,唐诗三百首
走马川行奉送封大夫出师西征,岑参,君不见走马川行雪海边，平沙莽莽黄入天。轮台九月风夜吼，一川碎石大如斗，随风满地石乱走。匈奴草黄马正肥，金山西见烟尘飞，汉家大将西出师。将军金甲夜不脱，半夜军行戈相拨，风头如刀面如割。马毛带雪汗气蒸，五花连钱旋作冰，幕中草檄砚水凝。虏骑闻之应胆慑，料知短兵不敢接，车师西门伫献捷。,送别诗，描写风，描写马，唐诗三百首，初中，赞美诗
碛中作,岑参,走马西来欲到天，辞家见月两回圆。今夜不知何处宿，平沙万里绝人烟。,
轮台歌奉送封大夫出师西征,岑参,轮台城头夜吹角，轮台城北旄头落。羽书昨夜过渠黎，单于已在金山西。戍楼西望烟尘黑，汉兵屯在轮台北。上将拥旄西出征，平明吹笛大军行。四边伐鼓雪海涌，三军大呼阴山动。虏塞兵气连云屯，战场白骨缠草根。剑河风急雪片阔，沙口石冻马蹄脱。亚相勤王甘苦辛，誓将报主静边尘。古来青史谁不见，今见功名胜古人。,战争诗，唐诗三百首
秋思,岑参,那知芳岁晚，坐见寒叶堕。吾不如腐草，翻飞作萤火。,
寄左省杜拾遗,岑参,联步趋丹陛，分曹限紫微。晓随天仗入，暮惹御香归。白发悲花落，青云羡鸟飞。圣朝无阙事，自觉谏书稀。,唐诗三百首
山房春事,岑参,梁园日暮乱飞鸦，极目萧条三两家。庭树不知人去尽，春来还发旧时花。,
春梦,岑参,洞房昨夜春风起，故人尚隔湘江水。枕上片时春梦中，行尽江南数千里。,思念诗
行军九日思长安故园,岑参,强欲登高去，无人送酒来。遥怜故园菊，应傍战场开。,重阳节，描写菊花，思乡诗
凉州馆中与诸判官夜集,岑参,弯弯月出挂城头，城头月出照梁州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。,友情诗，描写月亮
武威送刘判官赴碛西行军,岑参,火山五月行人少，看君马去疾如鸟。都护行营太白西，角声一动胡天晓。,送别诗
戏问花门酒家翁,岑参,老人七十仍沽酒，千壶百瓮花门口。道傍榆荚仍似钱，摘来沽酒君肯否。,
送李副使赴碛西官军,岑参,火山六月应更热，赤亭道口行人绝。知君惯度祁连城，岂能愁见轮台月。脱鞍暂入酒家垆，送君万里西击胡。功名只向马上取，真是英雄一丈夫。,送别诗
热海行，送崔侍御还京,岑参,侧闻阴山胡儿语，西头热海水如煮。海上众鸟不敢飞，中有鲤鱼长且肥。岸傍青草常不歇，空中白雪遥旋灭。蒸沙烁石然虏云，沸浪炎波煎汉月。阴火潜烧天地炉，何事偏烘西一隅。势吞月窟侵太白，气连赤坂通单于。送君一醉天山郭，正见夕阳海边落。柏台霜威寒逼人，热海炎气为之薄。,
渔父·扁舟沧浪叟,岑参,扁舟沧浪叟，心与沧浪清。不自道乡里，无人知姓名。朝从滩上饭，暮向芦中宿。歌竟还复歌，手持一竿竹。竿头钓丝长丈馀，鼓枻乘流无定居。世人那得识深意，此翁取适非取鱼。,
和贾舍人早朝,岑参,鸡鸣紫陌曙光寒，莺啭皇州春色阑。金阙晓钟开万户，玉阶仙仗拥千官。花迎剑佩星初落，柳拂旌旗露未干。独有凤凰池上客，阳春一曲和皆难。,唐诗三百首
感遇,岑参,五花骢马七香车，云是平阳帝子家。凤凰城头日欲斜，门前高树鸣春鸦。汉家鲁元君不闻，今作城西一古坟。昔来唯有秦王女，独自吹箫乘白云。,
感遇,岑参,北山有芳杜，靡靡花正发。未及得采之，秋风忽吹杀。君不见拂云百丈青松柯，纵使秋风无奈何。四时常作青黛色，可怜杜花不相识。,
送崔子还京,岑参,匹马西从天外归，扬鞭只共鸟争飞。送君九月交河北，雪里题诗泪满衣。,
玉门关盖将军歌,岑参,盖将军，真丈夫。行年三十执金吾，身长七尺颇有须。玉门关城迥且孤，黄沙万里白草枯。南邻犬戎北接胡，将军到来备不虞。五千甲兵胆力粗，军中无事但欢娱。暖屋绣帘红地炉，织成壁衣花氍毹。灯前侍婢泻玉壶，金铛乱点野酡酥。紫绂金章左右趋，问著只是苍头奴。美人一双闲且都，朱唇翠眉映明矑。清歌一曲世所无，今日喜闻凤将雏。可怜绝胜秦罗敷，使君五马谩踟蹰。野草绣窠紫罗襦，红牙缕马对樗蒱。玉盘纤手撒作卢，众中夸道不曾输。枥上昂昂皆骏驹，桃花叱拨价最殊。骑将猎向城南隅，腊日射杀千年狐。我来塞外按边储，为君取醉酒剩沽。醉争酒盏相喧呼，忽忆咸阳旧酒徒。,
乐府杂曲·鼓吹曲辞·凯歌六首,岑参,汉将承恩西破戎，捷书先奏未央宫。天子预开麟阁待，只今谁数贰师功。官军西出过楼兰，营幕傍临月窟寒。蒲海晓霜凝剑尾，葱山夜雪扑旌竿。鸣笳擂鼓拥回军，破国平蕃昔未闻。大夫鹊印摇边月，天将龙旗掣海云。月落辕门鼓角鸣，千群面缚出蕃城。洗兵鱼海云迎阵，秣马龙堆月照营。蕃军遥见汉家营，满谷连山遍哭声。万箭千刀一夜杀，平明流血浸空城。暮雨旌旗湿未干，胡尘白草日光寒。昨夜将军连晓战，蕃军只见马空鞍。,
火山云歌送別,岑参,火山突兀赤亭口，火山五月火云厚。火云满山凝未开，飞鸟千里不敢来。平明乍逐胡风断，薄暮浑随塞雨回。缭绕斜吞铁关树，氛氲半掩交河戍。迢迢征路火山东，山上孤云随马去。,
天山雪歌，送萧治归京,岑参,天山有雪常不开，千峰万岭雪崔嵬。北风夜卷赤亭口，一夜天山雪更厚。能兼汉月照银山，复逐胡风过铁关。交河城边飞鸟绝，轮台路上马蹄滑。晻霭寒氛万里凝，阑干阴崖千丈冰。将军狐裘卧不暖，都护宝刀冻欲断。正是天山雪下时，送君走马归京师。雪中何以赠君别，惟有青青松树枝。,友情诗，描写雪，赞美诗
优钵罗花歌,岑参,白山南，赤山北。其间有花人不识，绿茎碧叶好颜色。叶六瓣，花九房。夜掩朝开多异香，何不生彼中国兮生西方。移根在庭，媚我公堂。耻与众草之为伍，何亭亭而独芳。何不为人之所赏兮，深山穷谷委严霜。吾窃悲阳关道路长，曾不得献于君王。,
胡笳歌，送颜真卿使赴河陇,岑参,君不闻胡笳声最悲，紫髯绿眼胡人吹。吹之一曲犹未了，愁杀楼兰征戍儿。凉秋八月萧关道，北风吹断天山草。昆仑山南月欲斜，胡人向月吹胡笳。胡笳怨兮将送君，秦山遥望陇山云。边城夜夜多愁梦，向月胡笳谁喜闻。,
武威送刘单判官赴安西行营，便呈高开府,岑参,热海亘铁门，火山赫金方。白草磨天涯，湖沙莽茫茫。夫子佐戎幕，其锋利如霜。中岁学兵符，不能守文章。功业须及时，立身有行藏。男儿感忠义，万里忘越乡。孟夏边候迟，胡国草木长。马疾过飞鸟，天穷超夕阳。都护新出师，五月发军装。甲兵二百万，错落黄金光。扬旗拂昆仑，伐鼓震蒲昌。太白引官军，天威临大荒。西望云似蛇，戎夷知丧亡。浑驱大宛马，系取楼兰王。曾到交河城，风土断人肠。寒驿远如点，边烽互相望。赤亭多飘风，鼓怒不可当。有时无人行，沙石乱飘扬。夜静天萧条，鬼哭夹道傍。地上多髑髅，皆是古战场。置酒高馆夕，边城月苍苍。军中宰肥牛，堂上罗羽觞。红泪金烛盘，娇歌艳新妆。望君仰青冥，短翮难可翔。苍然西郊道，握手何慨慷。,
登总持阁,岑参,高阁逼诸天，登临近日边。晴开万井树，愁看五陵烟。槛外低秦岭，窗中小渭川。早知清净理，常愿奉金仙。,
北庭贻宗学士道别,岑参,万事不可料，叹君在军中。读书破万卷，何事来从戎。曾逐李轻车，西征出太蒙。荷戈月窟外，擐甲昆仑东。两度皆破胡，朝廷轻战功。十年只一命，万里如飘蓬。容鬓老胡尘，衣裘脆边风。忽来轮台下，相见披心胸。饮酒对春草，弹棋闻夜钟。今且还龟兹，臂上悬角弓。平沙向旅馆，匹马随飞鸿。孤城倚大碛，海气迎边空。四月犹自寒，天山雪濛濛。君有贤主将，何谓泣途穷。时来整六翮，一举凌苍穹。,
相和歌辞·长门怨,岑参,君王嫌妾妒，闭妾在长门。舞袖垂新宠，愁眉结旧恩。绿钱侵履迹，红粉湿啼痕。羞被夭桃笑，看春独不言。,
初过陇山途中，呈宇文判官,岑参,一驿过一驿，驿骑如星流。平明发咸阳，暮及陇山头。陇水不可听，呜咽令人愁。沙尘扑马汗，雾露凝貂裘。西来谁家子，自道新封侯。前月发安西，路上无停留。都护犹未到，来时在西州。十日过沙碛，终朝风不休。马走碎石中，四蹄皆血流。万里奉王事，一身无所求。也知塞垣苦，岂为妻子谋。山口月欲出，先照关城楼。溪流与松风，静夜相飕飗。别家赖归梦，山塞多离忧。与子且携手，不愁前路修。,
失题,岑参,帝乡北近日，泸口南连蛮。何当遇长房，缩地到京关。,
"与独孤渐道别长句,兼呈严八侍御",岑参,轮台客舍春草满，颍阳归客肠堪断。穷荒绝漠鸟不飞，万碛千山梦犹懒。怜君白面一书生，读书千卷未成名。五侯贵门脚不到，数亩山田身自耕。兴来浪迹无远近，及至辞家忆乡信。无事垂鞭信马头，西南几欲穷天尽。奉使三年独未归，边头词客旧来稀。借问君来得几日，到家不觉换春衣。高斋清昼卷帷幕，纱帽接蘺慵不著。中酒朝眠日色高，弹棋夜半灯花落。冰片高堆金错盘，满堂凛凛五月寒。桂林蒲萄新吐蔓，武城刺蜜未可餐。军中置酒夜挝鼓，锦筵红烛月未午。花门将军善胡歌，叶河蕃王能汉语。知尔园林压渭滨，夫人堂上泣罗裙。鱼龙川北盘谿雨，鸟鼠山西洮水云。台中严公于我厚，别后新诗满人口。自怜弃置天西头，因君为问相思否。,
初至西虢官舍南池，呈左右省及南宫诸故人,岑参,黜官自西掖，待罪临下阳。空积犬马恋，岂思鹓鹭行。素多江湖意，偶佐山水乡。满院池月静，卷帘溪雨凉。轩窗竹翠湿，案牍荷花香。白鸟上衣桁，青苔生笔床。数公不可见，一别尽相忘。敢恨青琐客，无情华省郎。早年迷进退，晚节悟行藏。他日能相访，嵩南旧草堂。,
潼关镇国军句覆使院早春，寄王同州,岑参,胡寇尚未尽，大军镇关门。旌旗遍草木，兵马如云屯。圣朝正用武，诸将皆承恩。不见征战功，但闻歌吹喧。儒生有长策，闭口不敢言。昨从关东来，思与故人论。何为廊庙器，至今居外藩。黄霸宁淹留，苍生望腾鶱。卷帘见西岳，仙掌明朝暾。昨夜闻春风，戴胜过后园。各自限官守，何由叙凉温。离忧不可忘，襟背思树萱。,
送许子擢第归江宁拜亲，因寄王大昌龄,岑参,建业控京口，金陵款沧溟。君家临秦淮，傍对石头城。十年自勤学，一鼓游上京。青春登甲科，动地闻香名。解榻皆五侯，结交尽群英。六月槐花飞，忽思莼菜羹。跨马出国门，丹阳返柴荆。楚云引归帆，淮水浮客程。到家拜亲时，入门有光荣。乡人尽来贺，置酒相邀迎。闲眺兆顾楼，醉眠湖上亭。月从海门出，照见茅山青。昔为帝王州，今幸天地平。五朝变人世，千载空江声。玄元告灵符，丹洞获其铭。皇帝受玉册，群臣罗天庭。喜气薄太阳，祥光彻窅冥。奔走朝万国，崩腾集百灵。王兄尚谪宦，屡见秋云生。孤城带后湖，心与湖水清。一县无诤辞，有时开道经。黄鹤垂两翅，徘徊但悲鸣。相思不可见，空望牛女星。,
送王著作赴淮西幕府,岑参,燕子与百劳，一西复一东。天空信寥廓，翔集何时同。知己怅难遇，良朋非易逢。怜君心相亲，与我家又通。言笑日无度，书札凡几封。湛湛万顷陂，森森千丈松。不知有机巧，无事干心胸。满堂皆酒徒，岂复羡王公。早年抱将略，累岁依幕中。昨者从淮西，归来奏边功。承恩长乐殿，醉出明光宫。逆旅悲寒蝉，客梦惊飞鸿。发家见春草，却去闻秋风。月色冷楚城，淮光透霜空。各自务功业，当须激深衷。别后能相思，何嗟山水重。,
暮秋山行,岑参,疲马卧长坡，夕阳下通津。山风吹空林，飒飒如有人。苍旻霁凉雨，石路无飞尘。千念集暮节，万籁悲萧晨。鶗鴂昨夜鸣，蕙草色已陈。况在远行客，自然多苦辛。,描写秋天
青门歌，送东台张判官,岑参,青门金锁平旦开，城头日出使车回。青门柳枝正堪折，路傍一日几人别。东出青门路不穷，驿楼官树灞陵东。花扑征衣看似绣，云随去马色疑骢。胡姬酒垆日未午，丝绳玉缸酒如乳。灞头落花没马蹄，昨夜微雨花成泥。黄鹂翅湿飞转低，关东尺书醉懒题。须臾望君不可见，扬鞭飞鞚疾如箭。借问使乎何时来，莫作东飞伯劳西飞燕。,
敦煌太守后庭歌,岑参,敦煌太守才且贤，郡中无事高枕眠。太守到来山出泉，黄砂碛里人种田。敦煌耆旧鬓皓然，愿留太守更五年。城头月出星满天，曲房置酒张锦筵。美人红妆色正鲜，侧垂高髻插金钿。醉坐藏钩红烛前，不知钩在若个边。为君手把珊瑚鞭，射得半段黄金钱，此中乐事亦已偏。,
卫节度赤骠马歌,岑参,君家赤骠画不得，一团旋风桃花色。红缨紫鞚珊瑚鞭，玉鞍锦鞯黄金勒。请君鞲出看君骑，尾长窣地如红丝。自矜诸马皆不及，却忆百金新买时。香街紫陌凤城内，满城见者谁不爱。扬鞭骤急白汗流，弄影行骄碧蹄碎。紫髯胡雏金剪刀，平明剪出三鬃高。枥上看时独意气，众中牵出偏雄豪。骑将猎向南山口，城南狐兔不复有。草头一点疾如飞，却使苍鹰翻向后。忆昨看君朝未央，鸣珂拥盖满路香。始知边将真富贵，可怜人马相辉光。男儿称意得如此，骏马长鸣北风起。待君东去扫胡尘，为君一日行千里。,
过梁州奉赠张尚书大夫公,岑参,汉中二良将，今昔各一时。韩信此登坛，尚书复来斯。手把铜虎符，身总丈人师。错落北斗星，照耀黑水湄。英雄若神授，大材济时危。顷岁遇雷云，精神感灵祇。勋业振青史，恩德继鸿私。羌虏昔未平，华阳积僵尸。人烟绝墟落，鬼火依城池。巴汉空水流，褒斜惟鸟飞。自公布德政，此地生光辉。百堵创里闾，千家恤茕嫠。层城重鼓角，甲士如熊罴。坐啸风自调，行春雨仍随。芃芃麦苗长，蔼蔼桑叶肥。浮客相与来，群盗不敢窥。何幸承嘉惠，小年即相知。富贵情易疏，相逢心不移。置酒宴高馆，娇歌杂青丝。锦席绣拂庐，玉盘金屈卮。春景透高戟，江云彗长麾。枥马嘶柳阴，美人映花枝。门传大夫印，世拥上将旗。承家令名扬，许国苦节施。戎幕宁久驻，台阶不应迟。别有弹冠士，希君无见遗。,
陪狄员外早秋登府西楼，因呈院中诸公,岑参,常爱张仪楼，西山正相当。千峰带积雪，百里临城墙。烟氛扫晴空，草树映朝光。车马隘百井，里閈盘二江。亚相自登坛，时危安此方。威声振蛮貊，惠化钟华阳。旌节罗广庭，戈鋋凛秋霜。阶下貔虎士，幕中鹓鹭行。今我忽登临，顾恩不望乡。知己犹未报，鬓毛飒已苍。时命难自知，功业岂暂忘。蝉鸣秋城夕，鸟去江天长。兵马休战争，风尘尚苍茫。谁当共携手，赖有冬官郎。,
太白东溪张老舍即事，寄舍弟侄等,岑参,渭上秋雨过，北风何骚骚。天晴诸山出，太白峰最高。主人东溪老，两耳生长毫。远近知百岁，子孙皆二毛。中庭井阑上，一架猕猴桃。石泉饭香粳，酒瓮开新槽。爱兹田中趣，始悟世上劳。我行有胜事，书此寄尔曹。,
送祁乐归河东,岑参,祁乐后来秀，挺身出河东。往年诣骊山，献赋温泉宫。天子不召见，挥鞭遂从戎。前月还长安，囊中金已空。有时忽乘兴，画出江上峰。床头苍梧云，帘下天台松。忽如高堂上，飒飒生清风。五月火云屯，气烧天地红。鸟且不敢飞，子行如转蓬。少华与首阳，隔河势争雄。新月河上出，清光满关中。置酒灞亭别，高歌披心胸。君到故山时，为谢五老翁。,
精卫,岑参,负剑出北门，乘桴适东溟。一鸟海上飞，云是帝女灵。玉颜溺水死，精卫空为名。怨积徒有志，力微竟不成。西山木石尽，巨壑何时平。,
青山峡口泊舟怀狄侍御,岑参,峡口秋水壮，沙边且停桡。奔涛振石壁，峰势如动摇。九月芦花新，弥令客心焦。谁念在江岛，故人满天朝。无处豁心胸，忧来醉能销。往来巴山道，三见秋草凋。狄生新相知，才调凌云霄。赋诗析造化，入幕生风飙。把笔判甲兵，战士不敢骄。皆云梁公后，遇鼎还能调。离别倏经时，音尘殊寂寥。何当见夫子，不叹乡关遥。,
武威春暮，闻宇文判官西使还，已到晋昌,岑参,岸雨过城头，黄鹂上戍楼。塞花飘客泪，边柳挂乡愁。白发悲明镜，青春换敝裘。君从万里使，闻已到瓜州。,友情诗，思乡诗
至大梁却寄匡城主人,岑参,一从弃鱼钓，十载干明王。无由谒天阶，却欲归沧浪。仲秋至东郡，遂见天雨霜。昨日梦故山，蕙草色已黄。平明辞铁丘，薄暮游大梁。仲秋萧条景，拔剌飞鹅鶬。四郊阴气闭，万里无晶光。长风吹白茅，野火烧枯桑。故人南燕吏，籍籍名更香。聊以玉壶赠，置之君子堂。,
初授官题高冠草堂,岑参,三十始一命，宦情多欲阑。自怜无旧业，不敢耻微官。涧水吞樵路，山花醉药栏。只缘五斗米，辜负一渔竿。,
送张秘书充刘相公通汴河判官，便赴江外觐省,岑参,前年见君时，见君正泥蟠。去年见君处，见君已风抟。朝趋赤墀前，高视青云端。新登麒麟阁，适脱獬豸冠。刘公领舟楫，汴水扬波澜。万里江海通，九州天地宽。昨夜动使星，今旦送征鞍。老亲在吴郡，令弟双同官。鲈鲙剩堪忆，莼羹殊可餐。既参幕中画，复展膝下欢。因送故人行，试歌行路难。何处路最难，最难在长安。长安多权贵，珂珮声珊珊。儒生直如弦，权贵不须干。斗酒取一醉，孤琴为君弹。临岐欲有赠，持以握中兰。,
和刑部成员外秋夜寓直寄台省知己,岑参,列宿光三署，仙郎直五宵。时衣天子赐，厨膳大官调。长乐钟应近，明光漏不遥。黄门持被覆，侍女捧香烧。笔为题诗点，灯缘起草挑。竹喧交砌叶，柳亸拂窗条。粉署荣新命，霜台忆旧僚。名香播兰蕙，重价蕴琼瑶。击水翻沧海，抟风透赤霄。微才喜同舍，何幸忽闻韶。,
饯王岑判官赴襄阳道,岑参,故人汉阳使，走马向南荆。不厌楚山路，只怜襄水清。津头习氏宅，江上夫人城。夜入橘花宿，朝穿桐叶行。害群应自慑，持法固须平。暂得青门醉，斜光速去程。,
东归发犍为，至泥谿舟中作,岑参,前日解侯印，泛舟归山东。平旦发犍为，逍遥信回风。七月江水大，沧波涨秋空。复有峨眉僧，诵经在舟中。夜泊防虎豹，朝行逼鱼龙。一道鸣迅湍，两边走连峰。猿拂岸花落，鸟啼檐树重。烟霭吴楚连，溯沿湖海通。忆昨在西掖，复曾入南宫。日出朝圣人，端笏陪群公。不意今弃置，何由豁心胸。吾当海上去，且学乘桴翁。,
梁园歌，送河南王说判官,岑参,君不见梁孝王修竹园，颓墙隐辚势仍存。娇娥曼脸成草蔓，罗帷珠帘空竹根。大梁一旦人代改，秋月春风不相待。池中几度雁新来，洲上千年鹤应在。梁园二月梨花飞，却似梁王雪下时。当时置酒延枚叟，肯料平台狐兔走。万事翻覆如浮云，昔人空在今人口。单父古来称宓生，只今为政有吾兄。輶轩若过梁园道，应傍琴台闻政声。,
赵将军歌,岑参,九月天山风似刀，城南猎马缩寒毛。将军纵博场场胜，赌得单于貂鼠袍。,
范公丛竹歌,岑参,世人见竹不解爱，知君种竹府城内。此君托根幸得地，种来几时闻已大。盛暑翛翛丛色寒，闲宵槭槭叶声干。能清案牍帘下见，宜对琴书窗外看。为君成阴将蔽日，迸笋穿阶踏还出。守节偏凌御史霜，虚心愿比郎官笔。君莫爱南山松树枝，竹色四时也不移。寒天草木黄落尽，犹自青青君始知。,
潼关使院怀王七季友,岑参,王生今才子，时辈咸所仰。何当见颜色，终日劳梦想。驱车到关下，欲往阻河广。满日徒春华，思君罢心赏。开门见太华，朝日映高掌。忽觉莲花峰，别来更如长。无心顾微禄，有意在独往。不负林中期，终当出尘网。,
上嘉州青衣山中峰，题惠净上人幽居，寄兵部,岑参,青衣谁开凿，独在水中央。浮舟一跻攀，侧径缘穹苍。绝顶诣老僧，豁然登上方。诸岭一何小，三江奔茫茫。兰若向西开，峨眉正相当。猿鸟乐钟磬，松萝泛天香。江云入袈裟，山月吐绳床。早知清净理，久乃机心忘。尚以名宦拘，聿来夷獠乡。吾友不可见，郁为尚书郎。早岁爱丹经，留心向青囊。渺渺云智远，幽幽海怀长。胜赏欲与俱，引领遥相望。为政愧无术，分忧幸时康。君子满天朝，老夫忆沧浪。况值庐山远，抽簪归法王。,
"冀州客舍酒酣,贻王绮寄题南楼（时王子欲应",岑参,夫子傲常调，诏书下征求。知君欲谒帝，秣马趋西周。逸足何駸駸，美声实风流。学富赡清词，下笔不能休。君家一何盛，赫奕难为俦。伯父四五人，同时为诸侯。忆昨始相值，值君客贝丘。相看复乘兴，携手到冀州。前日在南县，与君上北楼。野旷不见山，白日落草头。客舍梨花繁，深花隐鸣鸠。南邻新酒熟，有女弹箜篌。醉后或狂歌，酒醒满离忧。主人不相识，此地难淹留。吾庐终南下，堪与王孙游。何当肯相寻，澧上一孤舟。,
敬酬杜华淇上见赠，兼呈熊曜,岑参,杜侯实才子，盛名不可及。只曾效一官，今已年四十。是君同时者，已有尚书郎。怜君独未遇，淹泊在他乡。我从京师来，到此喜相见。共论穷途事，不觉泪满面。忆昨癸未岁，吾兄自江东。得君江湖诗，骨气凌谢公。熊生尉淇上，开馆常待客。喜我二人来，欢笑朝复夕。县楼压春岸，戴胜鸣花枝。吾徒在舟中，纵酒兼弹棋。三月犹未还，寒愁满春草。赖蒙瑶华赠，讽咏慰怀抱。,
虢州郡斋南池幽兴，因与阎二侍御道别,岑参,池色净天碧，水凉雨凄凄。快风从东南，荷叶翻向西。性本爱鱼鸟，未能返岩谿。中岁徇微官，遂令心赏睽。及兹佐山郡，不异寻幽栖。小吏趋竹径，讼庭侵药畦。胡尘暗河洛，二陕震鼓鼙。故人佐戎轩，逸翮凌云霓。行军在函谷，两度闻莺啼。相看红旗下，饮酒白日低。闻君欲朝天，驷马临道嘶。仰望浮与沉，忽如云与泥。夜眠驿楼月，晓发关城鸡。惆怅西郊暮，乡书对君题。,
冬宵家会饯李郎司兵赴同州,岑参,急管杂青丝，玉瓶金屈卮。寒天高堂夜，扑地飞雪时。贺君关西掾，新绶腰下垂。白面皇家郎，逸翮青云姿。明旦之官去，他辰良会稀。惜别冬夜短，务欢杯行迟。季女犹自小，老夫未令归。且看匹马行，不得鸣凤飞。昔岁到冯翊，人烟接京师。曾上月楼头，遥见西岳祠。沙苑逼官舍，莲峰压城池。多暇或自公，读书复弹棋。州县信徒劳，云霄亦可期。应须力为政，聊慰此相思。,
登千福寺楚金禅师法华院多宝塔,岑参,多宝灭已久，莲华付吾师。宝塔凌太空，忽如涌出时。数年功不成，一志坚自持。明主亲梦见，世人今始知。千家献黄金，万匠磨琉璃。既空泰山木，亦罄天府赀。焚香如云屯，幡盖珊珊垂。悉窣神绕护，众魔不敢窥。作礼睹灵境，焚香方证疑。庶割区中缘，脱身恒在兹。,
春半与群公同游元处士别业,岑参,郭南处士宅，门外罗群峰。胜概忽相引，春华今正浓。山厨竹里爨，野碓藤间舂。对酒云数片，卷帘花万重。岩泉嗟到晚，州县欲归慵。草色带朝雨，滩声兼夜钟。爱兹清俗虑，何事老尘容。况有林下约，转怀方外踪。,
秋夕听罗山人弹三峡流泉,岑参,皤皤岷山老，抱琴鬓苍然。衫袖拂玉徽，为弹三峡泉。此曲弹未半，高堂如空山。石林何飕飗，忽在窗户间。绕指弄呜咽，青丝激潺湲。演漾怨楚云，虚徐韵秋烟。疑兼阳台雨，似杂巫山猿。幽引鬼神听，净令耳目便。楚客肠欲断，湘妃泪斑斑。谁裁青桐枝，縆以朱丝弦。能含古人曲，递与今人传。知音难再逢，惜君方老年。曲终月已落，惆怅东斋眠。,
秦筝歌，送外甥萧正归京,岑参,汝不闻秦筝声最苦，五色缠弦十三柱。怨调慢声如欲语，一曲未终日移午。红亭水木不知暑，忽弹黄钟和白纻。清风飒来云不去，闻之酒醒泪如雨。汝归秦兮弹秦声，秦声悲兮聊送汝。,
裴将军宅芦管歌,岑参,辽东九月芦叶断，辽东小儿采芦管。可怜新管清且悲，一曲风飘海头满。海树萧索天雨霜，管声寥亮月苍苍。白狼河北堪愁恨，玄兔城南皆断肠。辽东将军长安宅，美人芦管会佳客。弄调啾飕胜洞箫，发声窈窕欺横笛。夜半高堂客未回，祗将芦管送君杯。巧能陌上惊杨柳，复向园中误落梅。诸客爱之听未足，高卷珠帘列红烛。将军醉舞不肯休，更使美人吹一曲。,
送张献心充副使归河西杂句,岑参,将门子弟君独贤，一从受命常在边。未至三十已高位，腰间金印色赭然。前日承恩白虎殿，归来见者谁不羡。箧中赐衣十重馀，案上军书十二卷。看君谋智若有神，爱君词句皆清新。澄湖万顷深见底，清冰一片光照人。云中昨夜使星动，西门驿楼出相送。玉瓶素蚁腊酒香，金鞭白马紫游缰。花门南，燕支北，张掖城头云正黑，送君一去天外忆。,
送郭乂杂言,岑参,地上青草出，经冬今始归。博陵无近信，犹未换春衣。怜汝不忍别，送汝上酒楼。初行莫早发，且宿霸桥头。功名须及早，岁月莫虚掷。早年已工诗，近日兼注易。何时过东洛，早晚度盟津。朝歌城边柳亸地，邯郸道上花扑人。去年四月初，我正在河朔。曾上君家县北楼，楼上分明见恒岳。中山明府待君来，须计行程及早回。到家速觅长安使，待汝书封我自开。,
蜀葵花歌,岑参,昨日一花开，今日一花开。今日花正好，昨日花已老。始知人老不如花，可惜落花君莫扫。人生不得长少年，莫惜床头沽酒钱。请君有钱向酒家，君不见，蜀葵花。,
登北庭北楼，呈幕中诸公,岑参,尝读西域传，汉家得轮台。古塞千年空，阴山独崔嵬。二庭近西海，六月秋风来。日暮上北楼，杀气凝不开。大荒无鸟飞，但见白龙塠。旧国眇天末，归心日悠哉。上将新破胡，西郊绝烟埃。边城寂无事，抚剑空徘徊。幸得趋幕中，托身厕群才。早知安边计，未尽平生怀。,
寄青城龙谿奂道人,岑参,五岳之丈人，西望青瞢瞢。云开露崖峤，百里见石棱。龙谿盘中峰，上有莲花僧。绝顶小兰若，四时岚气凝。身同云虚无，心与谿清澄。诵戒龙每听，赋诗人则称。杉风吹袈裟，石壁悬孤灯。久欲谢微禄，誓将归大乘。愿闻开士说，庶以心相应。,
西蜀旅舍春叹，寄朝中故人呈狄评事,岑参,春与人相乖，柳青头转白。生平未得意，览镜私自惜。四海犹未安，一身无所适。自从兵戈动，遂觉天地窄。功业悲后时，光阴叹虚掷。却为文章累，幸有开济策。何负当途人，无心矜窘厄。回瞻后来者，皆欲肆轥轹。起草思南宫，寄言忆西掖。时危任舒卷，身退知损益。穷巷草转深，闲门日将夕。桥西暮雨黑，篱外春江碧。昨者初识君，相看俱是客。声华同道术，世业通往昔。早须归天阶，不得安孔席。吾先税归鞅，旧国如咫尺。,
春遇南使，贻赵知音,岑参,端居春心醉，襟背思树萱。美人在南州，为尔歌北门。北风吹烟物，戴胜鸣中园。枯杨长新条，芳草滋旧根。网丝结宝琴，尘埃被空樽。适遇江海信，聊与南客论。,
送许拾遗恩归江宁拜亲,岑参,诏书下青琐，驷马还吴洲。束帛仍赐衣，恩波涨沧流。微禄将及亲，向家非远游。看君五斗米，不谢万户侯。知出西掖垣，如到南徐州。归心望海日，乡梦登江楼。大江盘金陵，诸山横石头。枫树隐茅屋，橘林系渔舟。种药疏故畦，钓鱼垂旧钩。对月京口夕，观涛海门秋。天子怜谏官，论事不可休。早来丹墀下，高驾无淹留。,
青龙招提归一上人远游吴楚别诗,岑参,久交应真侣，最叹青龙僧。弃官向二年，削发归一乘。了然莹心身，洁念乐空寂。名香泛窗户，幽磬清晓夕。往年仗一剑，由是佐二庭。于焉久从戎，兼复解论兵。世人犹未知，天子愿相见。朝从青莲宇，暮入白虎殿。宫女擎锡杖，御筵出香炉。说法开藏经，论边穷阵图。忘机厌尘喧，浪迹向江海。恩师石可访，惠远峰犹在。今旦飞锡去，何时持钵还。湖烟冷吴门，淮月衔楚山。一身如浮云，万里过江水。相思眇天末，南望无穷已。,
河西太守杜公挽歌四首,岑参,蒙叟悲藏壑，殷宗惜济川。长安非旧日，京兆是新阡。黄霸官犹屈，苍生望已愆。唯馀卿月在，留向杜陵悬。鼓角城中出，坟茔郭外新。雨随思太守，云从送夫人。蒿里埋双剑，松门闭万春。回瞻北堂上，金印已生尘。忆昨明光殿，新承天子恩。剖符移北地，授钺领西门。塞草迎军幕，边云拂使轩。至今闻陇外，戎虏尚亡魂。漫漫澄波阔，沉沉大厦深。秉心常匪席，行义每挥金。汲引窥兰室，招携入翰林。多君有令子，犹注世人心。,
虢州送郑兴宗弟归扶风别庐,岑参,佐郡已三载，岂能长后时。出关少亲友，赖汝常相随。今旦忽言别，怆然俱泪垂。平生沧洲意，独有青山知。州县不敢说，云霄谁敢期。因怀东谿老，最忆南峰缁。为我多种药，还山应未迟。,
故河南尹岐国公赠工部尚书苏公挽歌二首,岑参,河尹恩荣旧，尚书宠赠新。一门传画戟，几世驾朱轮。夜色何时晓，泉台不复春。唯馀朝服在，金印已生尘。白日扃泉户，青春掩夜台。旧堂阶草长，空院砌花开。山晚铭旌去，郊寒骑吹回。三川难可见，应惜庾公才。,
韩员外夫人清河县君崔氏挽歌二首,岑参,令德当时重，高门举世推。从夫荣已绝，封邑宠难追。陌上人皆惜，花间鸟亦悲。仙郎看陇月，犹忆画眉时。遽闻伤别剑，忽复叹藏舟。灯冷泉中夜，衣寒地下秋。青松吊客泪，丹旐路人愁。徒有清河在，空悲逝水流。,
出关经华岳寺，访法华云公,岑参,野寺聊解鞍，偶见法华僧。开门对西岳，石壁青棱层。竹径厚苍苔，松门盘紫藤。长廊列古画，高殿悬孤灯。五月山雨热，三峰火云蒸。侧闻樵人言，深谷犹积冰。久愿寻此山，至今嗟未能。谪官忽东走，王程苦相仍。欲去恋双树，何由穷一乘。月轮吐山郭，夜色空清澄。,
终南山双峰草堂作,岑参,敛迹归山田，息心谢时辈。昼还草堂卧，但与双峰对。兴来恣佳游，事惬符胜概。著书高窗下，日夕见城内。曩为世人误，遂负平生爱。久与林壑辞，及来松杉大。偶兹近精庐，屡得名僧会。有时逐樵渔，尽日不冠带。崖口上新月，石门破苍霭。色向群木深，光摇一潭碎。缅怀郑生谷，颇忆严子濑。胜事犹可追，斯人邈千载。,
送严维下第还江东,岑参,勿叹今不第，似君殊未迟。且归沧洲去，相送青门时。望鸟指乡远，问人愁路疑。敝裘沾暮雪，归棹带流澌。严子滩复在，谢公文可追。江皋如有信，莫不寄新诗。,
早秋与诸子登虢州西亭观眺,岑参,亭高出鸟外，客到与云齐。树点千家小，天围万岭低。残虹挂陕北，急雨过关西。酒榼缘青壁，瓜田傍绿谿。微官何足道，爱客且相携。唯有乡园处，依依望不迷。,
佐郡思旧游,岑参,幸得趋紫殿，却忆侍丹墀。史笔众推直，谏书人莫窥。平生恒自负，垂老此安卑。同类皆先达，非才独后时。庭槐宿鸟乱，阶草夜虫悲。白发今无数，青云未有期。,
赴犍为经龙阁道,岑参,侧径转青壁，危梁透沧波。汗流出鸟道，胆碎窥龙涡。骤雨暗谿口，归云网松萝。屡闻羌儿笛，厌听巴童歌。江路险复永，梦魂愁更多。圣朝幸典郡，不敢嫌岷峨。,
早上五盘岭,岑参,平旦驱驷马，旷然出五盘。江回两崖斗，日隐群峰攒。苍翠烟景曙，森沉云树寒。松疏露孤驿，花密藏回滩。栈道谿雨滑，畬田原草干。此行为知己，不觉蜀道难。,
郡斋闲坐,岑参,负郭无良田，屈身徇微禄。平生好疏旷，何事就羁束。幸曾趋丹墀，数得侍黄屋。故人尽荣宠，谁念此幽独。州县非宿心，云山欣满目。顷来废章句，终日披案牍。佐郡竟何成，自悲徒碌碌。,
临河客舍呈狄明府兄留题县南楼,岑参,黎阳城南雪正飞，黎阳渡头人未归。河边酒家堪寄宿，主人小女能缝衣。故人高卧黎阳县，一别三年不相见。邑中雨雪偏著时，隔河东郡人遥羡。邺都唯见古时丘，漳水还如旧日流。城上望乡应不见，朝来好是懒登楼。,
敷水歌，送窦渐入京,岑参,罗敷昔时秦氏女，千载无人空处所。昔时流水至今流，万事皆逐东流去。此水东流无尽期，水声还似旧来时。岸花仍自羞红脸，堤柳犹能学翠眉。春去秋来不相待，水中月色长不改。罗敷养蚕空耳闻，使君五马今何在。九月霜天水正寒，故人西去度征鞍。水底鲤鱼幸无数，愿君别后垂尺素。,
送魏四落第还乡,岑参,东归不称意，客舍戴胜鸣。腊酒饮未尽，春衫缝已成。长安柳枝春欲来，洛阳梨花在前开。魏侯池馆今尚在，犹有太师歌舞台。君家盛德岂徒然，时人注意在吾贤。莫令别后无佳句，只向垆头空醉眠。,
送宇文南金放后归太原寓居，因呈太原郝主簿,岑参,归去不得意，北京关路赊。却投晋山老，愁见汾阳花。翻作灞陵客，怜君丞相家。夜眠旅舍雨，晓辞春城鸦。送君系马青门口，胡姬垆头劝君酒。为问太原贤主人，春来更有新诗否。,
登古邺城,岑参,下马登邺城，城空复何见。东风吹野火，暮入飞云殿。城隅南对望陵台，漳水东流不复回。武帝宫中人去尽，年年春色为谁来。,
邯郸客舍歌,岑参,客从长安来，驱马邯郸道。伤心丛台下，一带生蔓草。客舍门临漳水边，垂杨下系钓鱼船。邯郸女儿夜沽酒，对客挑灯夸数钱。酩酊醉时日正午，一曲狂歌垆上眠。,
汉川山行，呈成少尹,岑参,西蜀方携手，南宫忆比肩。平生犹不浅，羁旅转相怜。山店云迎客，江村犬吠船。秋来取一醉，须待月光眠。,
凤翔府行军送程使君赴成州,岑参,程侯新出守，好日发行军。拜命时人羡，能官圣主闻。江楼黑寒雨，山郭冷秋云。竹马诸童子，朝朝待使君。,
奉和杜相公发益昌,岑参,相公临戎别帝京，拥麾持节远横行。朝登剑阁云随马，夜渡巴江雨洗兵。山花万朵迎征盖，川柳万条拂去旌。暂到蜀城应计日，须知明主待持衡。,
虢州西亭陪端公宴集,岑参,红亭出鸟外，骏马系云端。万岭窗前睥，千家肘底看。开瓶酒色嫩，踏地叶声干。为逼霜台使，重裘也觉寒。,
宿华阴东郭客舍忆阎防,岑参,次舍山郭近，解鞍鸣钟时。主人炊新粒，行子充夜饥。关月生首阳，照见华阴祠。苍茫秋山晦，萧瑟寒松悲。久从园庐别，遂与朋知辞。旧壑兰杜晚，归轩今已迟。,
巩北秋兴，寄崔明允,岑参,白露披梧桐，玄蝉昼夜号。秋风万里动，日暮黄云高。君子佐休明，小人事蓬蒿。所适在鱼鸟，焉能徇锥刀。孤舟向广武，一鸟归成皋。胜概日相与，思君心郁陶。,描写秋天，思念诗
江上春叹,岑参,腊月江上暖，南桥新柳枝。春风触处到，忆得故园时。终日不如意，出门何所之。从人觅颜色，自笑弱男儿。,
成王挽歌,岑参,幽山悲旧桂，长坂怆馀兰。地底孤灯冷，泉中一镜寒。铭旌门客送，骑吹路人看。漫作琉璃碗，淮王误合丹。,
苗侍中挽歌二首,岑参,摄政朝章重，持衡国相尊。笔端通造化，掌内运乾坤。青史遗芳满，黄枢故事存。空悲渭桥路，谁对汉皇言。天子悲元老，都人惜上公。优贤几杖在，会葬市朝空。丹旐飞斜日，清笳怨暮风。平生门下客，继美庙堂中。,
澧头送蒋侯,岑参,君住澧水北，我家澧水西。两村辨乔木，五里闻鸣鸡。饮酒溪雨过，弹棋山月低。徒闻蒋生径，尔去谁相携。,
登嘉州凌云寺作,岑参,寺出飞鸟外，青峰戴朱楼。搏壁跻半空，喜得登上头。始知宇宙阔，下看三江流。天晴见峨眉，如向波上浮。迥旷烟景豁，阴森棕楠稠。愿割区中缘，永从尘外游。回风吹虎穴，片雨当龙湫。僧房云濛濛，夏月寒飕飕。回合俯近郭，寥落见远舟。胜概无端倪，天宫可淹留。一官讵足道，欲去令人愁。,
暮春虢州东亭送李司马归扶风别庐,岑参,柳亸莺娇花复殷，红亭绿酒送君还。到来函谷愁中月，归去磻谿梦里山。帘前春色应须惜，世上浮名好是闲。西望乡关肠欲断，对君衫袖泪痕斑。,
西掖省即事,岑参,西掖重云开曙晖，北山疏雨点朝衣。千门柳色连青琐，三殿花香入紫微。平明端笏陪鹓列，薄暮垂鞭信马归。官拙自悲头白尽，不如岩下偃荆扉。,
送薛播擢第归河东,岑参,归去新战胜，盛名人共闻。乡连渭川树，家近条山云。夫子能好学，圣朝全用文。弟兄负世誉，词赋超人群。雨气醒别酒，城阴低暮曛。遥知出关后，更有一终军。,
送陶铣弃举荆南觐省,岑参,明时不爱璧，浪迹东南游。何必世人识，知君轻五侯。采兰度汉水，问绢过荆州。异国有归兴，去乡无客愁。天寒楚塞雨，月净襄阳秋。坐见吾道远，令人看白头。,
送史司马赴崔相公幕（一作无名氏诗，一作李,岑参,峥嵘丞相府，清切凤凰池。羡尔瑶台鹤，高栖琼树枝。归飞晴日好，吟弄惠风吹。正有乘轩乐，初当学舞时。珍禽在罗网，微命若游丝。愿托周南羽，相衔溪水湄。,
江上阻风雨,岑参,江上风欲来，泊舟未能发。气昏雨已过，突兀山复出。积浪成高丘，盘涡为嵌窟。云低岸花掩，水涨滩草没。老树蛇蜕皮，崩崖龙退骨。平生抱忠信，艰险殊可忽。,
题铁门关楼,岑参,铁关天西涯，极目少行客。关门一小吏，终日对石壁。桥跨千仞危，路盘两崖窄。试登西楼望，一望头欲白。,
尹相公京兆府中棠树降甘露诗,岑参,相国尹京兆，政成人不欺。甘露降府庭，上天表无私。非无他人家，岂少群木枝。被兹甘棠树，美掩召伯诗。团团甜如蜜，皛皛凝若脂。千柯玉光碎，万叶珠颗垂。昆仑何时来，庆云相逐飞。魏宫铜盘贮，汉帝金掌持。王泽布人和，精心动灵祇。君臣日同德，祯瑞方潜施。何术令大臣，感通能及兹。忽惊政化理，暗与神物期。却笑赵张辈，徒称今古稀。为君下天酒，麹糵将用时。,
酒泉太守席上醉后作,岑参,酒泉太守能剑舞，高堂置酒夜击鼓。胡笳一曲断人肠，座上相看泪如雨。,
山房春事二首,岑参,风恬日暖荡春光，戏蝶游蜂乱入房。数枝门柳低衣桁，一片山花落笔床。梁园日暮乱飞鸦，极目萧条三两家。庭树不知人去尽，春来还发旧时花。,描写春天
酒泉太守席上醉后作,岑参,琵琶长笛曲相和，羌儿胡雏齐唱歌。浑炙犁牛烹野驼，交河美酒归叵罗。三更醉后军中寝，无奈秦山归梦何。,
喜韩樽相过,岑参,三月灞陵春已老，故人相逢耐醉倒。瓮头春酒黄花脂，禄米只充沽酒资。长安城中足年少，独共韩侯开口笑。桃花点地红斑斑，有酒留君且莫还。与君兄弟日携手，世上虚名好是闲。,
太白胡僧歌,岑参,闻有胡僧在太白，兰若去天三百尺。一持楞伽入中峰，世人难见但闻钟。窗边锡杖解两虎，床下钵盂藏一龙。草衣不针复不线，两耳垂肩眉覆面。此僧年几那得知，手种青松今十围。心将流水同清净，身与浮云无是非。商山老人已曾识，愿一见之何由得。山中有僧人不知，城里看山空黛色。,
送魏升卿擢第归东都，因怀魏校书、陆浑、乔,岑参,井上桐叶雨，灞亭卷秋风。故人适战胜，匹马归山东。问君今年三十几，能使香名满人耳。君不见三峰直上五千仞，见君文章亦如此。如君兄弟天下稀，雄辞健笔皆若飞。将军金印亸紫绶，御史铁冠重绣衣。乔生作尉别来久，因君为问平安否。魏侯校理复何如，前日人来不得书。陆浑山下佳可赏，蓬阁闲时日应往。自料青云未有期，谁知白发偏能长。垆头青丝白玉瓶，别时相顾酒如倾。摇鞭举袂忽不见，千树万树空蝉鸣。,
奉和杜相公初发京城作,岑参,按节辞黄阁，登坛恋赤墀。衔恩期报主，授律远行师。野鹊迎金印，郊云拂画旗。叨陪幕中客，敢和出车诗。,
敬酬李判官使院即事见呈,岑参,公府日无事，吾徒只是闲。草根侵柱础，苔色上门关。饮砚时见鸟，卷帘晴对山。新诗吟未足，昨夜梦东还。,
碛西头送李判官入京,岑参,一身从远使，万里向安西。汉月垂乡泪，胡沙费马蹄。寻河愁地尽，过碛觉天低。送子军中饮，家书醉里题。,励志诗，思乡诗
还高冠潭口留别舍弟,岑参,昨日山有信，只今耕种时。遥传杜陵叟，怪我还山迟。独向潭上酌，无人林下棋。东谿忆汝处，闲卧对鸬鹚。,
送周子落第游荆南,岑参,足下复不第，家贫寻故人。且倾湘南酒，羞对关西尘。山店橘花发，江城枫叶新。若从巫峡过，应见楚王神。,
送陈子归陆浑别业,岑参,虽不旧相识，知君丞相家。故园伊川上，夜梦方山花。种药畏春过，出关愁路赊。青门酒垆别，日暮东城鸦。,
送任郎中出守明州,岑参,罢起郎官草，初分刺史符。海云迎过楚，江月引归吴。城底涛声震，楼端蜃气孤。千家窥驿舫，五马饮春湖。柳色供诗用，莺声送酒须。知君望乡处，枉道上姑苏。,
临洮客舍留别祁四,岑参,无事向边外，至今仍不归。三年绝乡信，六月未春衣。客舍洮水聒，孤城胡雁飞。心知别君后，开口笑应稀。,
送江陵泉少府赴任，便呈卫荆州,岑参,神仙吏姓梅，人吏待君来。渭北草新出，江南花已开。城边宋玉宅，峡口楚王台。不畏无知己，荆州甚爱才。,
送扬州王司马,岑参,君家旧淮水，水上到扬州。海树青官舍，江云黑郡楼。东南随去鸟，人吏待行舟。为报吾兄道，如今已白头。,
送柳录事赴梁州,岑参,英掾柳家郎，离亭酒瓮香。折腰思汉北，随传过巴阳。江树连官舍，山云到卧床。知君归梦积，去去剑川长。,
早春陪崔中丞同泛浣花谿宴,岑参,旌节临谿口，寒郊陡觉暄。红亭移酒席，画舸逗江村。云带歌声飏，风飘舞袖翻。花间催秉烛，川上欲黄昏。,
奉陪封大夫宴，得征字，时封公兼鸿胪卿,岑参,西边虏尽平，何处更专征。幕下人无事，军中政已成。座参殊俗语，乐杂异方声。醉里东楼月，偏能照列卿。,
与鄠县群官泛渼陂,岑参,万顷浸天色，千寻穷地根。舟移城入树，岸阔水浮村。闲鹭惊箫管，潜虬傍酒樽。暝来呼小吏，列火俨归轩。,
晦日陪侍御泛北池,岑参,春池满复宽，晦节耐邀欢。月带虾蟆冷，霜随獬豸寒。水云低锦席，岸柳拂金盘。日暮舟中散，都人夹道看。,
登凉州尹台寺,岑参,胡地三月半，梨花今始开。因从老僧饭，更上夫人台。清唱云不去，弹弦风飒来。应须一倒载，还似山公回。,
宿东谿王屋李隐者,岑参,山店不凿井，百家同一泉。晚来南村黑，雨色和人烟。霜畦吐寒菜，沙雁噪河田。隐者不可见，天坛飞鸟边。,
虢中酬陕西甄判官见赠,岑参,微才弃散地，拙宦惭清时。白发徒自负，青云难可期。胡尘暗东洛，亚相方出师。分陕振鼓鼙，二崤满旌旗。夫子廊庙器，迥然青冥姿。阃外佐戎律，幕中吐兵奇。前者驿使来，忽枉行军诗。昼吟庭花落，夜讽山月移。昔君隐苏门，浪迹不可羁。诏书自征用，令誉天下知。别来春草长，东望转相思。寂寞山城暮，空闻画角悲。,
巴南舟中夜市,岑参,渡口欲黄昏，归人争流喧。近钟清野寺，远火点江村。见雁思乡信，闻猿积泪痕。孤舟万里外，秋月不堪论。,
使院中新栽柏树子，呈李十五栖筠,岑参,爱尔青青色，移根此地来。不曾台上种，留向碛中栽。脆叶欺门柳，狂花笑院梅。不须愁岁晚，霜露岂能摧。,
临洮龙兴寺玄上人院，同咏青木香丛,岑参,移根自远方，种得在僧房。六月花新吐，三春叶已长。抽茎高锡杖，引影到绳床。只为能除疾，倾心向药王。,
南溪别业,岑参,结宇依青嶂，开轩对翠畴。树交花雨色，溪合水重流。竹径春来扫，兰樽夜不收。逍遥自得意，鼓腹醉中游。,
过缑山王处士黑石谷隐居,岑参,旧居缑山下，偏识缑山云。处士久不还，见云如见君。别来逾十秋，兵马日纷纷。青谿开战场，黑谷屯行军。遂令巢由辈，远逐麋鹿群。独有南涧水，潺湲如昔闻。,
赴嘉州过城固县，寻永安超禅师房,岑参,满寺枇杷冬著花，老僧相见具袈裟。汉王城北雪初霁，韩信台西日欲斜。门外不须催五马，林中且听演三车。岂料巴川多胜事，为君书此报京华。,
送郭仆射节制剑南,岑参,铁马擐红缨，幡旗出禁城。明王亲授钺，丞相欲专征。玉馔天厨送，金杯御酒倾。剑门乘嶮过，阁道踏空行。山鸟惊吹笛，江猿看洗兵。晓云随去阵，夜月逐行营。南仲今时往，西戎计日平。将心感知己，万里寄悬旌。,
衙郡守还,岑参,世事何反覆，一身难可料。头白翻折腰，还家私自笑。所嗟无产业，妻子嫌不调。五斗米留人，东谿忆垂钓。,
寄宇文判官,岑参,西行殊未已，东望何时还。终日风与雪，连天沙复山。二年领公事，两度过阳关。相忆不可见，别来头已斑。,
夏初醴泉南楼送太康颜少府,岑参,何地堪相饯，南楼出万家。可怜高处送，远见故人车。野果新成子，庭槐欲作花。爱君兄弟好，书向颍中夸。,
送张直公归南郑拜省,岑参,夫子思何速，世人皆叹奇。万言不加点，七步犹嫌迟。对酒落日后，还家飞雪时。北堂应久待，乡梦促征期。,
送薛彦伟擢第东归,岑参,时辈似君稀，青春战胜归。名登郄诜第，身著老莱衣。称意人皆羡，还家马若飞。一枝谁不折，棣萼独相辉。,
送四镇薛侍御东归,岑参,相送泪沾衣，天涯独未归。将军初得罪，门客复何依。梦去湖山阔，书停陇雁稀。园林幸接近，一为到柴扉。,
送张都尉东归,岑参,白羽绿弓弦，年年只在边。还家剑锋尽，出塞马蹄穿。逐虏西逾海，平胡北到天。封侯应不远，燕颔岂徒然。,
送张卿郎君赴硖石尉,岑参,卿家送爱子，愁见灞头春。草羡青袍色，花随黄绶新。县西函谷路，城北大阳津。日暮征鞍去，东郊一片尘。,
送江陵黎少府,岑参,悔系腰间绶，翻为膝下愁。那堪汉水远，更值楚山秋。新橘香官舍，征帆拂县楼。王城不敢住，岂是爱荆州。,
送王七录事赴虢州,岑参,早岁即相知，嗟君最后时。青云仍未达，白发欲成丝。小店关门树，长河华岳祠。弘农人吏待，莫使马行迟。,
阌乡送上官秀才归关西别业,岑参,风尘奈汝何，终日独波波。亲老无官养，家贫在外多。醉眼轻白发，春梦渡黄河。相去关城近，何时更肯过。,
送怀州吴别驾,岑参,灞上柳枝黄，垆头酒正香。春流饮去马，暮雨湿行装。驿路通函谷，州城接太行。覃怀人总喜，别驾得王祥。,
送人归江宁,岑参,楚客忆乡信，向家湖水长。住愁春草绿，去喜桂枝香。海月迎归楚，江云引到乡。吾兄应借问，为报鬓毛霜。,
送襄州任别驾,岑参,别乘向襄州，萧条楚地秋。江声官舍里，山色郡城头。莫羡黄公盖，须乘彦伯舟。高阳诸醉客，唯见古时丘。,
送崔员外入秦因访故园,岑参,欲谒明光殿，先趋建礼门。仙郎去得意，亚相正承恩。竹里巴山道，花间汉水源。凭将两行泪，为访邵平园。,
喜华阴王少府使到南池宴集,岑参,有客至铃下，自言身姓梅。仙人掌里使，黄帝鼎边来。竹影拂棋局，荷香随酒杯。池前堪醉卧，待月未须回。,
终南东谿中作,岑参,谿水碧于草，潺潺花底流。沙平堪濯足，石浅不胜舟。洗药朝与暮，钓鱼春复秋。兴来从所适，还欲向沧洲。,
冬夜宿仙游寺南凉堂，呈谦道人,岑参,太乙连太白，两山知几重。路盘石门窄，匹马行才通。日西倒山寺，林下逢支公。昨夜山北时，星星闻此钟。秦女去已久，仙台在中峰。箫声不可闻，此地留遗踪。石潭积黛色，每岁投金龙。乱流争迅湍，喷薄如雷风。夜来闻清磬，月出苍山空。空山满清光，水树相玲珑。回廊映密竹，秋殿隐深松。灯影落前谿，夜宿水声中。爱兹林峦好，结宇向谿东。相识唯山僧，邻家一钓翁。林晚栗初拆，枝寒梨已红。物幽兴易惬，事胜趣弥浓。愿谢区中缘，永依金入宫。寄报乘辇客，簪裾尔何容。,
郊行寄杜位,岑参,崷崒空城烟，凄清寒山景。秋风引归梦，昨夜到汝颍。近寺闻钟声，映陂见树影。所思何由见，东北徒引领。,
首秋轮台,岑参,异域阴山外，孤城雪海边。秋来唯有雁，夏尽不闻蝉。雨拂毡墙湿，风摇毳幕膻。轮台万里地，无事历三年。,
还东山洛上作,岑参,春流急不浅，归枻去何迟。愁客叶舟里，夕阳花水时。云晴开螮蝀，棹发起鸬鹚。莫道东山远，衡门在梦思。,
杨固店,岑参,客舍梨叶赤，邻家闻捣衣。夜来尝有梦，坠泪缘思归。洛水行欲尽，缑山看渐微。长安只千里，何事信音稀。,
晚发五渡,岑参,客厌巴南地，乡邻剑北天。江村片雨外，野寺夕阳边。芋叶藏山径，芦花杂渚田。舟行未可住，乘月且须牵。,
和祠部王员外雪后早朝即事,岑参,长安雪后似春归，积素凝华连曙晖。色借玉珂迷晓骑，光添银烛晃朝衣。西山落月临天仗，北阙晴云捧禁闱。闻道仙郎歌白雪，由来此曲和人稀。,
秋夕读书幽兴，献兵部李侍郎,岑参,年纪蹉跎四十强，自怜头白始为郎。雨滋苔藓侵阶绿，秋飒梧桐覆井黄。惊蝉也解求高树，旅雁还应厌后行。览卷试穿邻舍壁，明灯何惜借馀光。,
首春渭西郊行，呈蓝田张二主簿,岑参,回风度雨渭城西，细草新花踏作泥。秦女峰头雪未尽，胡公陂上日初低。愁窥白发羞微禄，悔别青山忆旧谿。闻道辋川多胜事，玉壶春酒正堪携。,
奉送李宾客荆南迎亲,岑参,迎亲辞旧苑，恩诏下储闱。昨见双鱼去，今看驷马归。驿帆湘水阔，客舍楚山稀。手把黄香扇，身披莱子衣。鹊随金印喜，乌傍板舆飞。胜作东征赋，还家满路辉。,
叹白发,岑参,白发生偏速，交人不奈何。今朝两鬓上，更较数茎多。,
过碛,岑参,黄沙碛里客行迷，四望云天直下低。为言地尽天还尽，行到安西更向西。,
送韩巽入都觐省便赴举,岑参,槐叶苍苍柳叶黄，秋高八月天欲霜。青门百壶送韩侯，白云千里连嵩丘。北堂倚门望君忆，东归扇枕后秋色。洛阳才子能几人，明年桂枝是君得。,
银山碛西馆,岑参,银山碛口风似箭，铁门关西月如练。双双愁泪沾马毛，飒飒胡沙迸人面。丈夫三十未富贵，安能终日守笔砚。,
韦员外家花树歌,岑参,今年花似去年好，去年人到今年老。始知人老不如花，可惜落花君莫扫。君家兄弟不可当，列卿御史尚书郎。朝回花底恒会客，花扑玉缸春酒香。,
赠酒泉韩太守,岑参,太守有能政，遥闻如古人。俸钱尽供客，家计常清贫。酒泉西望玉关道，千山万碛皆白草。辞君走马归长安，忆君倏忽令人老。,
丘中春卧寄王子,岑参,田中开白室，林下闭玄关。卷迹人方处，无心云自闲。竹深喧暮鸟，花缺露春山。胜事那能说，王孙去未还。,
送蒲秀才擢第归蜀,岑参,去马疾如飞，看君战胜归。新登郄诜第，更著老莱衣。汉水行人少，巴山客舍稀。向南风候暖，腊月见春辉。,
送滕亢擢第归苏州拜亲,岑参,送尔姑苏客，沧波秋正凉。橘怀三个去，桂折一枝将。湖上山当舍，天边水是乡。江村人事少，时作捕鱼郎。,
送李别将摄伊吾令充使赴武威，便寄崔员外,岑参,词赋满书囊，胡为在战场。行间脱宝剑，邑里挂铜章。马疾飞千里，凫飞向五凉。遥知竹林下，星使对星郎。,
送樊侍御使丹阳便觐,岑参,卧病穷巷晚，忽惊骢马来。知君京口去，借问几时回。驿舫江风引，乡书海雁催。慈亲应倍喜，爱子在霜台。,
祁四再赴江南别诗,岑参,万里来又去，三湘东复西。别多人换鬓，行远马穿蹄。山驿秋云冷，江帆暮雨低。怜君不解说，相忆在书题。,
送许员外江外置常平仓,岑参,诏置海陵仓，朝推画省郎。还家锦服贵，出使绣衣香。水驿风催舫，江楼月透床。仍怀陆氏橘，归献老亲尝。,
虢州送天平何丞入京市马,岑参,关树晚苍苍，长安近夕阳。回风醒别酒，细雨湿行装。习战边尘黑，防秋塞草黄。知君市骏马，不是学燕王。,
送颜评事入京,岑参,颜子人叹屈，宦游今未迟。伫闻明主用，岂负青云姿。江柳秋吐叶，山花寒满枝。知君客愁处，月满巴川时。,
送杨子,岑参,斗酒渭城边，垆头耐醉眠。梨花千树雪，杨叶万条烟。惜别添壶酒，临岐赠马鞭。看君颍上去，新月到家圆。,
送人赴安西,岑参,上马带胡钩，翩翩度陇头。小来思报国，不是爱封侯。万里乡为梦，三边月作愁。早须清黠虏，无事莫经秋。,战争诗，赞美诗
"终南云际精舍寻法澄上人不遇,归高冠东潭石",岑参,昨夜云际宿，旦从西峰回。不见林中僧，微雨潭上来。诸峰皆青翠，秦岭独不开。石鼓有时鸣，秦王安在哉。东南云开处，突兀猕猴台。崖口悬瀑流，半空白皑皑。喷壁四时雨，傍村终日雷。北瞻长安道，日夕生尘埃。若访张仲蔚，衡门满蒿莱。,
巴南舟中，思陆浑别业,岑参,泸水南州远，巴山北客稀。岭云撩乱起，谿鹭等闲飞。镜里愁衰鬓，舟中换旅衣。梦魂知忆处，无夜不先归。,
九日使君席奉饯卫中丞赴长水,岑参,节使横行西出师，鸣弓擐甲羽林儿。台上霜风凌草木，军中杀气傍旌旗。预知汉将宣威日，正是胡尘欲灭时。为报使君多泛菊，更将弦管醉东篱。,
因假归白阁西草堂,岑参,雷声傍太白，雨在八九峰。东望白阁云，半入紫阁松。胜概纷满目，衡门趣弥浓。幸有数亩田，得延二仲踪。早闻达士语，偶与心相通。误徇一微官，还山愧尘容。钓竿不复把，野碓无人舂。惆怅飞鸟尽，南谿闻夜钟。,
骊姬墓下作（夷吾、重耳墓，隔河相去十三里,岑参,骊姬北原上，闭骨已千秋。浍水日东注，恶名终不流。献公恣耽惑，视子如仇雠。此事成蔓草，我来逢古丘。蛾眉山月苦，蝉鬓野云愁。欲吊二公子，横汾无轻舟。,
使交河郡，郡在火山脚，其地苦热无雨雪，献,岑参,奉使按胡俗，平明发轮台。暮投交河城，火山赤崔巍。九月尚流汗，炎风吹沙埃。何事阴阳工，不遣雨雪来。吾君方忧边，分阃资大才。昨者新破胡，安西兵马回。铁关控天涯，万里何辽哉。烟尘不敢飞，白草空皑皑。军中日无事，醉舞倾金罍。汉代李将军，微功合可咍。,
经火山,岑参,火山今始见，突兀蒲昌东。赤焰烧虏云，炎氛蒸塞空。不知阴阳炭，何独然此中。我来严冬时，山下多炎风。人马尽汗流，孰知造化功。,
崔仓曹席上送殷寅充石相判官赴淮南,岑参,清淮无底绿江深，宿处津亭枫树林。驷马欲辞丞相府，一樽须尽故人心。,
宿关西客舍，寄东山严、许二山人，时天宝初,岑参,云送关西雨，风传渭北秋。孤灯然燃客梦，寒杵捣乡愁。滩上思严子，山中忆许由。苍生今有望，飞诏下林丘。,
送蜀郡李掾,岑参,饮酒俱未醉，一言聊赠君。功曹善为政，明主还应闻。夜宿剑门月，朝行巴水云。江城菊花发，满道香氛氲。,
送张升卿宰新滏,岑参,官柳叶尚小，长安春未浓。送君浔阳宰，把酒青门钟。水驿楚云冷，山城江树重。遥知南湖上，只对香炉峰。,
送羽林长孙将军赴歙州,岑参,剖竹向江濆，能名计日闻。隼旗新刺史，虎剑旧将军。驿舫宿湖月，州城浸海云。青门酒楼上，欲别醉醺醺。,
送赵侍御归上都,岑参,骢马五花毛，青云归处高。霜随驱夏暑，风逐振江涛。执简皆推直，勤王岂告劳。帝城谁不恋，回望动离骚。,
寻少室张山人，闻与偃师周明府同入都,岑参,中峰炼金客，昨日游人间。叶县凫共去，葛陂龙暂还。春云凑深水，秋雨悬空山。寂寂清溪上，空馀丹灶闲。,
题金城临河驿楼,岑参,古戍依重险，高楼见五凉。山根盘驿道，河水浸城墙。庭树巢鹦鹉，园花隐麝香。忽如江浦上，忆作捕鱼郎。,
送王大昌龄赴江宁,岑参,对酒寂不语，怅然悲送君。明时未得用，白首徒攻文。泽国从一官，沧波几千里。群公满天阙，独去过淮水。旧家富春渚，尝忆卧江楼。自闻君欲行，频望南徐州。穷巷独闭门，寒灯静深屋。北风吹微雪，抱被肯同宿。君行到京口，正是桃花时。舟中饶孤兴，湖上多新诗。潜虬且深蟠，黄鹄举未晚。惜君青云器，努力加餐饭。,
南池宴饯辛子，赋得蝌斗子,岑参,临池见蝌斗，羡尔乐有馀。不忧网与钓，幸得免为鱼。且愿充文字，登君尺素书。,
东归晚次潼关怀古,岑参,暮春别乡树，晚景低津楼。伯夷在首阳，欲往无轻舟。遂登关城望，下见洪河流。自从巨灵开，流血千万秋。行行潘生赋，赫赫曹公谋。川上多往事，凄凉满空洲。,
醉里送裴子赴镇西,岑参,醉后未能别，待醒方送君。看君走马去，直上天山云。,
题三会寺苍颉造字台,岑参,野寺荒台晚，寒天古木悲。空阶有鸟迹，犹似造书时。,
西过渭州，见渭水思秦川,岑参,渭水东流去，何时到雍州。凭添两行泪，寄向故园流。,
过燕支寄杜位,岑参,燕支山西酒泉道，北风吹沙卷白草。长安遥在日光边，忆君不见令人老。,
赴北庭度陇思家,岑参,西向轮台万里馀，也知乡信日应疏。陇山鹦鹉能言语，为报家人数寄书。,
句,岑参,初程莫早发，且宿灞桥头。第二百零二卷,
送梁判官归女几旧庐,岑参,女几知君忆，春云相逐归。草堂开药裹，苔壁取荷衣。老竹移时小，新花旧处飞。可怜真傲吏，尘事到山稀。,
晚过盘石寺礼郑和尚,岑参,暂诣高僧话，来寻野寺孤。岸花藏水碓，溪水映风炉。顶上巢新鹊，衣中带旧珠。谈禅未得去，辍棹且踟蹰。,
春兴思南山旧庐，招柳建正字,岑参,终岁不得意，春风今复来。自怜蓬鬓改，羞见梨花开。西掖诚可恋，南山思早回。园庐幸接近，相与归蒿莱。,
高冠谷口招郑鄠,岑参,谷口来相访，空斋不见君。涧花然暮雨，潭树暖春云。门径稀人迹，檐峰下鹿群。衣裳与枕席，山霭碧氛氲。,
汉上题韦氏庄,岑参,结茅闻楚客，卜筑汉江边。日落数归鸟，夜深闻扣舷。水痕侵岸柳，山翠借厨烟。调笑提筐妇，春来蚕几眠。,
早发焉耆，怀终南别业,岑参,晓笛别乡泪，秋冰鸣马蹄。一身虏云外，万里胡天西。终日见征战，连年闻鼓鼙。故山在何处，昨日梦清溪。,
观楚国寺璋上人写一切经院，南有曲池深竹,岑参,璋公不出院，群木闭深居。誓写一切经，欲向万卷馀。挥毫散林鹊，研墨惊池鱼。音翻四句偈，字译五天书。鸣钟竹阴晚，汲水桐花初。雨气润衣钵，香烟泛庭除。此地日清净，诸天应未如。不知将锡杖，早晚蹑空虚。,
自潘陵尖还少室居止，秋夕凭眺,岑参,草堂近少室，夜静闻风松。月出潘陵尖，照见十六峰。九月山叶赤，谿云淡秋容。火点伊阳村，烟深嵩角钟。尚子不可见，蒋生难再逢。胜惬只自知，佳趣为谁浓。昨诣山僧期，上到天坛东。向下望雷雨，云间见回龙。夕与人群疏，转爱丘壑中。心澹水木会，兴幽鱼鸟通。稀微了自释，出处乃不同。况本无宦情，誓将依道风。,
题梁锽城中高居,岑参,高住最高处，千家恒眼前。题诗饮酒后，只对诸峰眠。,
日没贺延碛作,岑参,沙上见日出，沙上见日没。悔向万里来，功名是何物。,
春光戏题赠李侯,岑参,燕雀始欲衔花来，君家种桃花未开。长安二月眼看尽，寄报春风早为催。,
题苜蓿峰寄家人,岑参,苜蓿峰边逢立春，胡芦河上泪沾巾。闺中只是空相忆，不见沙场愁杀人。,
送李明府赴睦州，便拜觐太夫人,岑参,手把铜章望海云，夫人江上泣罗裙。严滩一点舟中月，万里烟波也梦君。,
奉送贾侍御使江外,岑参,新骑骢马复承恩，使出金陵过海门。荆南渭北难相见，莫惜衫襟著酒痕。,
醉戏窦子美人,岑参,朱唇一点桃花殷，宿妆娇羞偏髻鬟。细看只似阳台女，醉著莫许归巫山。,
偃师东与韩樽同诣景云晖上人即事,岑参,山阴老僧解楞伽，颍阳归客远相过。烟深草湿昨夜雨，雨后秋风渡漕河。空山终日尘事少，平郊远见行人小。尚书碛上黄昏钟，别驾渡头一归鸟。,
送弘文李校书往汉南拜亲,岑参,未识已先闻，清辞果出群。如逢祢处士，似见鲍参军。梦暗巴山雨，家连汉水云。慈亲思爱子，几度泣沾裙。,
送绵州李司马秩满归京，因呈李兵部,岑参,久客厌江月，罢官思早归。眼看春光老，羞见梨花飞。剑北山居小，巴南音信稀。因君报兵部，愁泪日沾衣。,
暮秋会严京兆后厅竹斋,岑参,京兆小斋宽，公庭半药阑。瓯香茶色嫩，窗冷竹声干。盛德中朝贵，清风画省寒。能将吏部镜，照取寸心看。竹影遮窗暗，花阴拂簟凉。君王新赐笔，草奏向明光。,
入剑门作，寄杜、杨二郎中，时二公并为杜元,岑参,不知造化初，此山谁开坼。双崖倚天立，万仞从地劈。云飞不到顶，鸟去难过壁。速驾畏岩倾，单行愁路窄。平明地仍黑，停午日暂赤。凛凛三伏寒，巉巉五丁迹。与时忽开闭，作固或顺逆。磅礴跨岷峨，巍蟠限蛮貊。星当觜参分，地处西南僻。陡觉烟景殊，杳将华夏隔。刘氏昔颠覆，公孙曾败绩。始知德不修，恃此险何益。相公总师旅，远近罢金革。杜母来何迟，蜀人应更惜。暂回丹青虑，少用开济策。二友华省郎，俱为幕中客。良筹佐戎律，精理皆硕画。高文出诗骚，奥学穷讨赜。圣朝无外户，寰宇被德泽。四海今一家，徒然剑门石。,
夜过盘石，隔河望永乐，寄闺中，效齐梁体,岑参,盈盈一水隔，寂寂二更初。波上思罗袜，鱼边忆素书。月如眉已画，云似鬓新梳。春物知人意，桃花笑索居。,
酬成少尹骆谷行见呈,岑参,闻君行路难，惆怅临长衢。岂不惮险艰，王程剩相拘。忆昨蓬莱宫，新授刺史符。明主仍赐衣，价值千万馀。何幸承命日，得与夫子俱。携手出华省，连镳赴长途。五马当路嘶，按节投蜀都。千崖信萦折，一径何盘纡。层冰滑征轮，密竹碍隼旟。深林迷昏旦，栈道凌空虚。飞雪缩马毛，烈风擘我肤。峰攒望天小，亭午见日初。夜宿月近人，朝行云满车。泉浇石罅坼，火入松心枯。亚尹同心者，风流贤大夫。荣禄上及亲，之官随板舆。高价振台阁，清词出应徐。成都春酒香，且用俸钱沽。浮名何足道，海上堪乘桴。,
送薛弁归河东,岑参,薛侯故乡处，五老峰西头。归路秦树灭，到乡河水流。看君马首去，满耳蝉声愁。献赋今未售，读书凡几秋。应过伯夷庙，为上关城楼。楼上能相忆，西南指雍州。,
太一石鳖崖口潭旧庐招王学士,岑参,骤雨鸣淅沥，飕飗谿谷寒。碧潭千馀尺，下见蛟龙蟠。石门吞众流，绝岸呀层峦。幽趣倏万变，奇观非一端。偶逐干禄徒，十年皆小官。抱板寻旧圃，弊庐临迅湍。君子满清朝，小人思挂冠。醉酒漉松子，引泉通竹竿。何必濯沧浪，不能钓严滩。此地可遗老，劝君来考槃。,
献封大夫破插仙凯歌,岑参,官军西出过楼兰，营幕旁临月窟寒。蒲海晓霜凝马尾，葱山夜雪扑旗竿。,
寄韩樽,岑参,夫子素多疾，别来未得书。北庭苦寒地，体内今何如。,
升仙桥,岑参,长桥题柱去，犹是未达时。及乘驷马车，却从桥上归。名共东流水，滔滔无尽期。,
与鲜于庶子自梓州，成都少尹自褒城，同行至,岑参,剖竹向西蜀，岷峨眇天涯。空深北阙恋，岂惮南路赊。前日登七盘，旷然见三巴。汉水出嶓冢，梁山控褒斜。栈道笼迅湍，行人贯层崖。岩倾劣通马，石窄难容车。深林怯魑魅，洞穴防龙蛇。水种新插秧，山田正烧畬。夜猿啸山雨，曙鸟鸣江花。过午方始饭，经时旋及瓜。数公各游宦，千里皆辞家。言笑忘羁旅，还如在京华。,
下外江舟怀终南旧居,岑参,杉冷晓猿悲，楚客心欲绝。孤舟巴山雨，万里阳台月。水宿已淹时，芦花白如雪。颜容老难赪，把镜悲鬓发。早年好金丹，方士传口诀。敝庐终南下，久与真侣别。道书谁更开，药灶烟遂灭。顷来压尘网，安得有仙骨。岩壑归去来，公卿是何物。,
戏题关门,岑参,来亦一布衣，去亦一布衣。羞见关城吏，还从旧路归。,
玉关寄长安李主簿,岑参,东去长安万里馀，故人何惜一行书。玉关西望堪肠断，况复明朝是岁除。,
题李士曹厅壁画度雨云歌,岑参,似出栋梁里，如和风雨飞。掾曹有时不敢归，谓言雨过湿人衣。,
入蒲关先寄秦中故人,岑参,秦山数点似青黛，渭上一条如白练。京师故人不可见，寄将两眼看飞燕。第二百卷,
岁暮碛外寄元撝,岑参,西风传戍鼓，南望见前军。沙碛人愁月，山城犬吠云。别家逢逼岁，出塞独离群。发到阳关白，书今远报君。,
送楚丘麹少府赴官,岑参,青袍美少年，黄绶一神仙。微子城东面，梁王苑北边。桃花色似马，榆荚小于钱。单父闻相近，家书早为传。,
送颜少府投郑陈州,岑参,一尉便垂白，数年唯草玄。出关策匹马，逆旅闻秋蝉。爱客多酒债，罢官无俸钱。知君羁思少，所适主人贤。,
与鲜于庶子泛汉江,岑参,急管更须吹，杯行莫遣迟。酒光红琥珀，江色碧琉璃。日影浮归棹，芦花罥钓丝。山公醉不醉，问取葛强知。,
宿岐州北郭严给事别业,岑参,郭外山色暝，主人林馆秋。疏钟入卧内，片月到床头。遥夜惜已半，清言殊未休。君虽在青琐，心不忘沧洲。,
春寻河阳陶处士别业,岑参,风暖日暾暾，黄鹂飞近村。花明潘子县，柳暗陶公门。药碗摇山影，鱼竿带水痕。南桥车马客，何事苦喧喧。,
虢州卧疾，喜刘判官相过水亭,岑参,卧疾尝晏起，朝来头未梳。见君胜服药，清话病能除。低柳共系马，小池堪钓鱼。观棋不觉暝，月出水亭初。,
北庭作,岑参,雁塞通盐泽，龙堆接醋沟。孤城天北畔，绝域海西头。秋雪春仍下，朝风夜不休。可知年四十，犹自未封侯。,
送李翥游江外,岑参,相识应十载，见君只一官。家贫禄尚薄，霜降衣仍单。惆怅秋草死，萧条芳岁阑。且寻沧洲路，遥指吴云端。匹马关塞远，孤舟江海宽。夜眠楚烟湿，晓饭湖山寒。砧净红鲙落，袖香朱橘团。帆前见禹庙，枕底闻严滩。便获赏心趣，岂歌行路难。青门须醉别，少为解征鞍。,
送颜平原,岑参,天子念黎庶，诏书换诸侯。仙郎授剖符，华省辍分忧。置酒会前殿，赐钱若山丘。天章降三光，圣泽该九州。吾兄镇河朔，拜命宣皇猷。驷马辞国门，一星东北流。夏云照银印，暑雨随行輈。赤笔仍在箧，炉香惹衣裘。此地邻东溟，孤城吊沧洲。海风掣金戟，导吏呼鸣驺。郊原北连燕，剽劫风未休。鱼盐隘里巷，桑柘盈田畴。为郡岂淹旬，政成应未秋。易俗去猛虎，化人似驯鸥。苍生已望君，黄霸宁久留。,
缑山西峰草堂作,岑参,结庐对中岳，青翠常在门。遂耽水木兴，尽作渔樵言。顷来阙章句，但欲闲心魂。日色隐空谷，蝉声喧暮村。曩闻道士语，偶见清净源。隐几阅吹叶，乘秋眺归根。独游念求仲，开径招王孙。片雨下南涧，孤峰出东原。栖迟虑益澹，脱略道弥敦。野霭晴拂枕，客帆遥入轩。尚平今何在，此意谁与论。伫立云去尽，苍苍月开园。,
闻崔十二侍御灌口夜宿报恩寺,岑参,闻君寻野寺，便宿支公房。溪月冷深殿，江云拥回廊。然灯松林静，煮茗柴门香。胜事不可接，相思幽兴长。,
南池夜宿，思王屋青萝旧斋,岑参,池上卧烦暑，不栉复不巾。有时清风来，自谓羲皇人。天晴云归尽，雨洗月色新。公事常不闲，道书日生尘。早年家王屋，五别青萝春。安得还旧山，东谿垂钓纶。,
送严黄门拜御史大夫再镇蜀川兼觐省,岑参,授钺辞金殿，承恩恋玉墀。登坛汉主用，讲德蜀人思。副相韩安国，黄门向子期。刀州重入梦，剑阁再题词。春草连青绶，晴花间赤旗。山莺朝送酒，江月夜供诗。许国分忧日，荣亲色养时。苍生望已久，来去不应迟。,
楚夕旅泊古兴,岑参,独鹤唳江月，孤帆凌楚云。秋风冷萧瑟，芦荻花纷纷。忽思湘川老，欲访云中君。骐驎息悲鸣，愁见豺虎群。,
先主武侯庙,岑参,先主与武侯，相逢云雷际。感通君臣分，义激鱼水契。遗庙空萧然，英灵贯千岁。,
杨雄草玄台,岑参,吾悲子云居，寂寞人已去。娟娟西江月，犹照草玄处。精怪喜无人，睢盱藏老树。,
题井陉双谿李道士所居,岑参,五粒松花酒，双谿道士家。唯求缩却地，乡路莫教赊。,
经陇头分水,岑参,陇水何年有，潺潺逼路傍。东西流不歇，曾断几人肠。,
安西馆中思长安,岑参,家在日出处，朝来起东风。风从帝乡来，不异家信通。绝域地欲尽，孤城天遂穷。弥年但走马，终日随飘蓬。寂寞不得意，辛勤方在公。胡尘净古塞，兵气屯边空。乡路眇天外，归期如梦中。遥凭长房术，为缩天山东。,
刘相公中书江山画障,岑参,相府征墨妙，挥毫天地穷。始知丹青笔，能夺造化功。潇湘在帘间，庐壑横座中。忽疑凤凰池，暗与江海通。粉白湖上云，黛青天际峰。昼日恒见月，孤帆如有风。岩花不飞落，涧草无春冬。担锡香炉缁，钓鱼沧浪翁。如何平津意，尚想尘外踪。富贵心独轻，山林兴弥浓。喧幽趣颇异，出处事不同。请君为苍生，未可追赤松。,
胡歌,岑参,黑姓蕃王貂鼠裘，葡萄宫锦醉缠头。关西老将能苦战，七十行兵仍未休。,
送费子归武昌,岑参,汉阳归客悲秋草，旅舍叶飞愁不扫。秋来倍忆武昌鱼，梦著只在巴陵道。曾随上将过祁连，离家十年恒在边。剑锋可惜虚用尽，马蹄无事今已穿。知君开馆常爱客，樗蒱百金每一掷。平生有钱将与人，江上故园空四壁。吾观费子毛骨奇，广眉大口仍赤髭。看君失路尚如此，人生贵贱那得知。高秋八月归南楚，东门一壶聊出祖。路指凤凰山北云，衣沾鹦鹉洲边雨。勿叹蹉跎白发新，应须守道勿羞贫。男儿何必恋妻子，莫向江村老却人。,
赠西岳山人李冈,岑参,君隐处，当一星。莲花峰头饭黄精，仙人掌上演丹经。鸟可到，人莫攀，隐来十年不下山。袖中短书谁为达，华阴道士卖药还。,
送王伯伦应制授正字归,岑参,当年最称意，数子不如君。战胜时偏许，名高人共闻。半天城北雨，斜日灞西云。科斗皆成字，无令错古文。,
送裴判官自贼中再归河阳幕府,岑参,东郊未解围，忠义似君稀。误落胡尘里，能持汉节归。卷帘山对酒，上马雪沾衣。却向嫖姚幕，翩翩去若飞。,
送王录事却归华阴,岑参,相送欲狂歌，其如此别何。攀辕人共惜，解印日无多。仙掌云重见，关门路再过。双鱼莫不寄，县外是黄河。,
送孟孺卿落第归济阳,岑参,献赋头欲白，还家衣已穿。羞过灞陵树，归种汶阳田。客舍少乡信，床头无酒钱。圣朝徒侧席，济上独遗贤。,
送裴校书从大夫淄川觐省,岑参,尚书未出守，爱子向青州。一路通关树，孤城近海楼。怀中江橘熟，倚处戟门秋。更奉轻轩去，知君无客愁。,
送胡象落第归王屋别业,岑参,看君尚少年，不第莫凄然。可即疲献赋，山村归种田。野花迎短褐，河柳拂长鞭。置酒聊相送，青门一醉眠。,
送杨瑗尉南海,岑参,不择南州尉，高堂有老亲。楼台重蜃气，邑里杂鲛人。海暗三山雨，花明五岭春。此乡多宝玉，慎莫厌清贫。,
陕州月城楼送辛判官入奏,岑参,送客飞鸟外，城头楼最高。樽前遇风雨，窗里动波涛。谒帝向金殿，随身唯宝刀。相思灞陵月，只有梦偏劳。,
雪后与群公过慈恩寺,岑参,乘兴忽相招，僧房暮与朝。雪融双树湿，沙闇一灯烧。竹外山低塔，藤间院隔桥。归家如欲懒，俗虑向来销。,
郡斋平望江山,岑参,水路东连楚，人烟北接巴。山光围一郡，江月照千家。庭树纯栽橘，园畦半种茶。梦魂知忆处，无夜不京华。,
北庭西郊候封大夫受降回军献上,岑参,迎亲辞旧苑，恩诏下储闱。昨见双鱼去，今看驷马归。驿帆湘水阔，客舍楚山稀。手把黄香扇，身披莱子衣。鹊随金印喜，乌傍板舆飞。胜作东征赋，还家满路辉。,
梁州对雨，怀麹二秀才，便呈麹大判官，时疾,岑参,江上云气黑，山旱山昨夜雷。水恶平明飞，雨从嶓冢来。濛濛随风过，萧飒鸣庭槐。隔帘湿衣巾，当暑凉幽斋。麹生住相近，言语阻且乖。卧疾不见人，午时门始开。终日看本草，药苗满前阶。兄弟早有名，甲科皆秀才。二人事慈母，不弱古老莱。昨叹携手迟，未尽平生怀。爱君有佳句，一日吟几回。,
河西春暮忆秦中,岑参,渭北春已老，河西人未归。边城细草出，客馆梨花飞。别后乡梦数，昨来家信稀。凉州三月半，犹未脱寒衣。,
故仆射裴公挽歌三首,岑参,盛德资邦杰，嘉谟作世程。门瞻驷马贵，时仰八龙名。罢市秦人送，还乡绛老迎。莫埋丞相印，留著付玄成。五府瞻高位，三台丧大贤。礼容还故绛，宠赠冠新田。气歇汾阴鼎，魂飞京兆阡。先时剑已没，陇树久苍然。富贵徒言久，乡闾殁后归。锦衣都未著，丹旐忽先飞。哀挽辞秦塞，悲笳出帝畿。遥知九原上，渐觉吊人稀。,
西河郡太原守张夫人挽歌,岑参,鹊印庆仍传，鱼轩宠莫先。从夫元凯贵，训子孟轲贤。龙是双归日，鸾非独舞年。哀容今共尽，凄怆杜陵田。,
过王判官西津所居,岑参,胜迹不在远，爱君池馆幽。素怀岩中诺，宛得尘外游。何必到清谿，忽来见沧洲。潜移岷山石，暗引巴江流。树密昼先夜，竹深夏已秋。沙鸟上笔床，谿花彗帘钩。夫子贱簪冕，注心向林丘。落日出公堂，垂纶乘钓舟。赋诗忆楚老，载酒随江鸥。翛然一傲吏，独在西津头。,
题华严寺瑰公禅房,岑参,寺南几十峰，峰翠晴可掬。朝从老僧饭，昨日崖口宿。锡杖倚枯松，绳床映深竹。东谿草堂路，来往行自熟。生事在云山，谁能复羁束。,
尚书念旧，垂赐袍衣，率题绝句献上，以申感,岑参,富贵情还在，相逢岂间然。绨袍更有赠，犹荷故人怜。,
忆长安曲二章寄庞□,岑参,东望望长安，正值日初出。长安不可见，喜见长安日。长安何处在，只在马蹄下。明日归长安，为君急走马。,
司马相如琴台,岑参,相如琴台古，人去台亦空。台上寒萧条，至今多悲风。荒台汉时月，色与旧时同。,
醉题匡城周少府厅壁,岑参,妇姑城南风雨秋，妇姑城中人独愁。愁云遮却望乡处，数日不上西南楼。故人薄暮公事闲，玉壶美酒琥珀殷。颍阳秋草今黄尽，醉卧君家犹未还。,
醉后戏与赵歌儿,岑参,秦州歌儿歌调苦，偏能立唱濮阳女。座中醉客不得意，闻之一声泪如雨。向使逢着汉帝怜，董贤气咽不能语。,
宿蒲关东店，忆杜陵别业,岑参,关门锁归客，一夜梦还家。月落河上晓，遥闻秦树鸦。长安二月归正好，杜陵树边纯是花。,
酬崔十三侍御登玉垒山思故园见寄,岑参,玉垒天晴望，诸峰尽觉低。故园江树北，斜日岭云西。旷野看人小，长空共鸟齐。高山徒仰止，不得日攀跻。,
虢州酬辛侍御见赠,岑参,门柳叶已大，春花今复阑。鬓毛方二色，愁绪日千端。夫子屡新命，鄙夫仍旧官。相思难见面，时展尺书看。,
送陕县王主簿赴襄阳成亲,岑参,六月襄山道，三星汉水边。求凰应不远，去马剩须鞭。野店愁中雨，江城梦里蝉。襄阳多故事，为我访先贤。,
送二十二兄北游寻罗中,岑参,斗柄欲东指，吾兄方北游。无媒谒明主，失计干诸侯。夜雪入穿履，朝霜凝敝裘。遥知客舍饮，醉里闻春鸠。,
送杜佐下第归陆浑别业,岑参,正月今欲半，陆浑花未开。出关见青草，春色正东来。夫子且归去，明时方爱才。还须及秋赋，莫即隐嵩莱。,
送严诜擢第归蜀,岑参,巴江秋月新，阁道发征轮。战胜真才子，名高功世人。工文能似舅，擢第去荣亲。十月天官待，应须早赴秦。,
送崔主簿赴夏阳,岑参,常爱夏阳县，往年曾再过。县中饶白鸟，郭外是黄河。地近行程少，家贫酒债多。知君新称意，好得奈春何。,
临洮泛舟，赵仙舟自北庭罢使还京,岑参,白发轮台使，边功竟不成。云沙万里地，孤负一书生。池上风回舫，桥西雨过城。醉眠乡梦罢，东望羡归程。,
行军雪后月夜宴王卿家,岑参,子夜雪华馀，卿家月影初。酒香薰枕席，炉气暖轩除。晚岁宦情薄，行军欢宴疏。相逢剩取醉，身外尽空虚。,
奉陪封大夫九日登高,岑参,九日黄花酒，登高会昔闻。霜威逐亚相，杀气傍中军。横笛惊征雁，娇歌落塞云。边头幸无事，醉舞荷吾君。,重阳节，思乡诗
寻阳七郎中宅即事,岑参,万事信苍苍，机心久无忘。无端来出守，不是厌为郎。雨滴芭蕉赤，霜催橘子黄。逢君开口笑，何处有他乡。,
虢州南池候严中丞不至,岑参,池上日相待，知君殊未回。徒教柳叶长，漫使梨花开。驷马去不见，双鱼空往来。思想不解说，孤负舟中杯。,
郡斋南池招杨辚,岑参,郡僻人事少，云山常眼前。偶从池上醉，便向舟中眠。与子居最近，周官情又偏。闲时耐相访，正有床头钱。,
题新乡王釜厅壁,岑参,怜君守一尉，家计复清贫。禄米尝不足，俸钱供与人。城头苏门树，陌上黎阳尘。不是旧相识，声同心自亲。,
题永乐韦少府厅壁,岑参,大河南郭外，终日气昏昏。白鸟下公府，青山当县门。故人是邑尉，过客驻征轩。不惮烟波阔，思君一笑言。,
轮台即事,岑参,轮台风物异，地是古单于。三月无青草，千家尽白榆。蕃书文字别，胡俗语音殊。愁见流沙北，天西海一隅。,
初至犍为作,岑参,山色轩槛内，滩声枕席间。草生公府静，花落讼庭闲。云雨连三峡，风尘接百蛮。到来能几日，不觉鬓毛斑。,
寻巩县南李处士别业,岑参,先生近南郭，茅屋临东川。桑叶隐村户，芦花映钓船。有时著书暇，尽日窗中眠。且喜闾井近，灌田同一泉。,
林卧,岑参,偶得鱼鸟趣，复兹水木凉。远峰带雨色，落日摇川光。臼中西山药，袖里淮南方。唯爱隐几时，独游无何乡。,
严君平卜肆,岑参,君平曾卖卜，卜肆芜已久。至今杖头钱，时时地上有。不知支机石，还在人间否。,
张仪楼,岑参,传是秦时楼，巍巍至今在。楼面两江水，千古长不改。曾闻昔时人，岁月不相待。,
万里桥,岑参,成都与维扬，相去万里地。沧江东流疾，帆去如鸟翅。楚客过此桥，东看尽垂泪。,
石犀,岑参,江水初荡潏，蜀人几为鱼。向无尔石犀，安得有邑居。始知李太守，伯禹亦不如。,
客舍悲秋，有怀两省旧游，呈幕中诸公,岑参,三度为郎便白头，一从出守五经秋。莫言圣主长不用，其那苍生应未休。人间岁月如流水，客舍秋风今又起。不知心事向谁论，江上蝉鸣空满耳。,
草堂村寻罗生不遇,岑参,数株谿柳色依依，深巷斜阳暮鸟飞。门前雪满无人迹，应是先生出未归。,
冬夕,岑参,浩汗霜风刮天地，温泉火井无生意。泽国龙蛇冻不伸，南山瘦柏消残翠。,
西亭子送李司马,岑参,高高亭子郡城西，直上千尺与云齐。盘崖缘壁试攀跻，群山向下飞鸟低。使君五马天半嘶，丝绳玉壶为君提。坐来一望无端倪，红花绿柳莺乱啼。千家万井连回谿，酒行未醉闻暮鸡，点笔操纸为君题。为君题，惜解携。草萋萋，没马蹄。,
江行夜宿龙吼滩，临眺思峨眉隐者，兼寄幕中,岑参,官舍临江口，滩声入惯闻。水烟晴吐月，山火夜烧云。且欲寻方士，无心恋使君。异乡何可住，况复久离群。,
送崔全被放归都觐省,岑参,夫子不自炫，世人知者稀。来倾阮氏酒，去著老莱衣。渭北草新出，关东花欲飞。楚王犹自惑，宋玉且将归。,
送秘省虞校书赴虞乡丞,岑参,花绶傍腰新，关东县欲春。残书厌科斗，旧阁别麒麟。虞坂临官舍，条山映吏人。看君有知己，坦腹向平津。,
题虢州西楼,岑参,错料一生事，蹉跎今白头。纵横皆失计，妻子也堪羞。明主虽然弃，丹心亦未休。愁来无去处，只上郡西楼。,
文公讲堂,岑参,文公不可见，空使蜀人传。讲席何时散，高台岂复全。丰碑文字灭，冥漠不知年。,
龙女祠,岑参,龙女何处来，来时乘风雨。祠堂青林下，宛宛如相语。蜀人竞祈恩，捧酒仍击鼓。,
秋夜闻笛,岑参,天门街西闻捣帛，一夜愁杀湘南客。长安城中百万家，不知何人吹夜笛。,
送李郎尉武康,岑参,潘郎腰绶新，霅上县花春。山色低官舍，湖光映吏人。不须嫌邑小，莫即耻家贫。更作东征赋，知君有老亲。,
送郑少府赴滏阳,岑参,子真河朔尉，邑里带清漳。春草迎袍色，晴花拂绶香。青山入官舍，黄鸟度宫墙。若到铜台上，应怜魏寝荒。,
春日醴泉杜明府承恩五品宴席上赋诗,岑参,凫舄旧称仙，鸿私降自天。青袍移草色，朱绶夺花然。邑里雷仍震，台中星欲悬。吾兄此栖棘，因得贺初筵。,
陪封大夫宴瀚海亭纳凉（得时字）,岑参,细管杂青丝，千杯倒接蘺。军中乘兴出，海上纳凉时。日没鸟飞急，山高云过迟。吾从大夫后，归路拥旌旗。,
陪使君早春东郊游眺（得春字）,岑参,太守拥朱轮，东郊物候新。莺声随坐啸，柳色唤行春。谷口云迎马，溪边水照人。郡中叨佐理，何幸接芳尘。,
与鄠县源少府泛渼陂（得人字）,岑参,载酒入天色，水凉难醉人。清摇县郭动，碧洗云山新。吹笛惊白鹭，垂竿跳紫鳞。怜君公事后，陂上日娱宾。,
携琴酒寻阎防崇济寺所居僧院（得浓字）,岑参,相访但寻钟，门寒古殿松。弹琴醒暮酒，卷幔引诸峰。事惬林中语，人幽物外踪。吾庐幸接近，兹地兴偏慵。,
题山寺僧房,岑参,窗影摇群木，墙阴载一峰。野炉风自爇，山碓水能舂。勤学翻知误，为官好欲慵。高僧暝不见，月出但闻钟。,
怀叶县关操、姚旷、韩涉、李叔齐,岑参,数子皆故人，一时吏宛叶。经年总不见，书札徒满箧。斜日半空庭，旋风走梨叶。去君千里地，言笑何时接。,
过酒泉，忆杜陵别业,岑参,昨夜宿祁连，今朝过酒泉。黄沙西际海，白草北连天。愁里难消日，归期尚隔年。阳关万里梦，知处杜陵田。,
宿铁关西馆,岑参,马汗踏成泥，朝驰几万蹄。雪中行地角，火处宿天倪。塞迥心常怯，乡遥梦亦迷。那知故园月，也到铁关西。,
咏郡斋壁画片云（得归字）,岑参,云片何人画，尘侵粉色微。未曾行雨去，不见逐风归。只怪偏凝壁，回看欲惹衣。丹青忽借便，移向帝乡飞。,
送狄员外巡按西山军（得霁字）,岑参,兵马守西山，中国非得计。不知何代策，空使蜀人弊。八州崖谷深，千里云雪闭。泉浇阁道滑，水冻绳桥脆。战士常苦饥，糗粮不相继。胡兵犹不归，空山积年岁。儒生识损益，言事皆审谛。狄子幕府郎，有谋必康济。胸中悬明镜，照耀无巨细。莫辞冒险艰，可以裨节制。相思江楼夕，愁见月澄霁。,
送永寿王赞府径归县（得蝉字）,岑参,当官接闲暇，暂得归林泉。百里路不宿，两乡山复连。夜深露湿簟，月出风惊蝉。且尽主人酒，为君从醉眠。,
使君席夜送严河南赴长水（得时字）,岑参,娇歌急管杂青丝，银烛金杯映翠眉。使君地主能相送，河尹天明坐莫辞。春城月出人皆醉，野戍花深马去迟。寄声报尔山翁道，今日河南胜昔时。,
陪群公龙冈寺泛舟（得盘字）,岑参,汉水天一色，寺楼波底看。钟鸣长空夕，月出孤舟寒。映酒见山火，隔帘闻夜滩。紫鳞掣芳饵，红烛然金盘。良友兴正惬，胜游情未阑。此中堪倒载，须尽主人欢。,
左仆射相国冀公东斋幽居（同黎拾遗赋献）,岑参,丞相百僚长，两朝居此官。成功云雷际，翊圣天地安。不矜南宫贵，只向东山看。宅占凤城胜，窗中云岭宽。午时松轩夕，六月藤斋寒。玉珮罥女萝，金印耀牡丹。山蝉上衣桁，野鼠缘药盘。有时披道书，竟日不著冠。幸得趋省闱，常欣在门阑。何当复持衡，短翮期风抟。,
酬畅当嵩山寻麻道士见寄（一作卢纶诗）,岑参,闻逐樵夫闲看棋，忽逢人世是秦时。开云种玉嫌山浅，渡海传书怪鹤迟。阴洞石幢微有字，古坛松树半无枝。烦君远示青囊录，愿得相从一问师。,
六月三十日水亭送华阴王少府还县（得潭字）,岑参,亭晚人将别，池凉酒未酣。关门劳夕梦，仙掌引归骖。荷叶藏鱼艇，藤花罥客簪。残云收夏暑，新雨带秋岚。失路情无适，离怀思不堪。赖兹庭户里，别有小江潭。,
东归留题太常徐卿草堂（在蜀）,岑参,不谢古名将，吾知徐太常。年才三十馀，勇冠西南方。顷曾策匹马，独出持两枪。虏骑无数来，见君不敢当。汉将小卫霍，蜀将凌关张。卿月益清澄，将星转光芒。复居少城北，遥对岷山阳。车马日盈门，宾客常满堂。曲池荫高树，小径穿丛篁。江鸟飞入帘，山云来到床。题诗芭蕉滑，封酒棕花香。诸将射猎时，君在翰墨场。圣主赏勋业，边城最辉光。与我情绸缪，相知久芬芳。忽作万里别，东归三峡长。,
灭胡曲,岑参,都护新灭胡，士马气亦粗。萧条虏尘净，突兀天山孤。,
题云际南峰眼上人读经堂（眼公不下此堂十五,岑参,结宇题三藏，焚香老一峰。云间独坐卧，只是对山松。,
题平阳郡汾桥边柳树（参曾居此郡八九年）,岑参,此地曾居住，今来宛似归。可怜汾上柳，相见也依依。,
阻戎泸间群盗,岑参,南州林莽深，亡命聚其间。杀人无昏晓，尸积填江湾。饿虎衔髑髅，饥乌啄心肝。腥裛滩草死，血流江水殷。夜雨风萧萧，鬼哭连楚山。三江行人绝，万里无征船。唯有白鸟飞，空见秋月圆。罢官自南蜀，假道来兹川。瞻望阳台云，惆怅不敢前。帝乡北近日，泸口南连蛮。何当遇长房，缩地到京关。愿得随琴高，骑鱼向云烟。明主每忧人，节使恒在边。兵革方御寇，尔恶胡不悛。吾窃悲尔徒，此生安得全。,
虢州后亭送李判官使赴晋绛（得秋字）,岑参,西原驿路挂城头，客散红亭雨未收。君去试看汾水上，白云犹似汉时秋。,
五月四日送王少府归华阴（得留字）,岑参,仙掌分明引马头，西看一点是关楼。五月也须应到舍，知君不肯更淹留。,
原头送范侍御（得山字）,岑参,百尺原头酒色殷，路傍骢马汗斑斑。别君只有相思梦，遮莫千山与万山。,
行军诗二首（时扈从在凤翔）,岑参,吾窃悲此生，四十幸未老。一朝逢世乱，终日不自保。胡兵夺长安，宫殿生野草。伤心五陵树，不见二京道。我皇在行军，兵马日浩浩。胡雏尚未灭，诸将恳征讨。昨闻咸阳败，杀戮净如扫。积尸若丘山，流血涨丰镐。干戈碍乡国，豺虎满城堡。村落皆无人，萧条空桑枣。儒生有长策，无处豁怀抱。块然伤时人，举首哭苍昊。早知逢世乱，少小谩读书。悔不学弯弓，向东射狂胡。偶从谏官列，谬向丹墀趋。未能匡吾君，虚作一丈夫。抚剑伤世路，哀歌泣良图。功业今已迟，览镜悲白须。平生抱忠义，不敢私微躯。,
虢州西山亭子送范端公（得浓字）,岑参,百尺红亭对万峰，平明相送到斋钟。骢马劝君皆卸却，使君家酝旧来浓。,
石上藤（得上字）,岑参,石上生孤藤，弱蔓依石长。不逢高枝引，未得凌空上。何处堪托身，为君长万丈。第一百九十九卷,
题观楼,岑参,荒楼荒井闭空山，关令乘云去不还。羽盖霓旌何处在，空留药臼向人间。,
函谷关歌，送刘评事使关西,岑参,君不见函谷关，崩城毁壁至今在。树根草蔓遮古道，空谷千年长不改。寂寞无人空旧山，圣朝无外不须关。白马公孙何处去，青牛老人更不还。苍苔白骨空满地，月与古时长相似。野花不省见行人，山鸟何曾识关吏。故人方乘使者车，吾知郭丹却不如。请君时忆关外客，行到关西多致书。,
田使君美人舞如莲花北鋋歌（此曲本出北同城,岑参,美人舞如莲花旋，世人有眼应未见。高堂满地红氍毹，试舞一曲天下无。此曲胡人传入汉，诸客见之惊且叹。慢脸娇娥纤复秾，轻罗金缕花葱茏。回裾转袖若飞雪，左鋋右鋋生旋风。琵琶横笛和未匝，花门山头黄云合。忽作出塞入塞声，白草胡沙寒飒飒。翻身入破如有神，前见后见回回新。始知诸曲不可比，采莲落梅徒聒耳。世人学舞只是舞，恣态岂能得如此。,
南楼送卫凭（得归字）,岑参,近县多过客，似君诚亦稀。南楼取凉好，便送故人归。鸟向望中灭，雨侵晴处飞。应须乘月去，且为解征衣。,
送宇文舍人出宰元城（得阳字）,岑参,双凫出未央，千里过河阳。马带新行色，衣闻旧御香。县花迎墨绶，关柳拂铜章。别后能为政，相思淇水长。,
崔驸马山池重送宇文明府（得苗字）,岑参,竹里过红桥，花间藉绿苗。池凉醒别酒，山翠拂行镳。凤去妆楼闭，凫飞叶县遥。不逢秦女在，何处听吹箫。,
陪使君早春西亭送王赞府赴选（得归字）,岑参,西亭系五马，为送故人归。客舍草新出，关门花欲飞。到来逢岁酒，却去换春衣。吏部应相待，如君才调稀。,
送刘郎将归河东（同用边字）,岑参,借问虎贲将，从军凡几年。杀人宝刀缺，走马貂裘穿。山雨醒别酒，关云迎渡船。谢君贤主将，岂忘轮台边。,
浐水东店送唐子归嵩阳,岑参,野店临官路，重城压御堤。山开灞水北，雨过杜陵西。归梦秋能作，乡书醉懒题。桥回忽不见，征马尚闻嘶。,
西亭送蒋侍御还京（得来字）,岑参,忽闻骢马至，喜见故人来。欲语多时别，先愁计日回。山河宜晚眺，云雾待君开。为报乌台客，须怜白发催。,
水亭送刘颙使还归节度（得低字）,岑参,无计留君住，应须绊马蹄。红亭莫惜醉，白日眼看低。解带怜高柳，移床爱小溪。此来相见少，正事各东西。,
送杨录事充潼关判官（得江字。一作充使）,岑参,夫子方寸里，秋天澄霁江。关西望第一，郡内政无双。狭室下珠箔，连宵倾玉缸。平明犹未醉，斜月隐书窗。,
送李卿，赋得孤岛石（得离字）,岑参,一片他山石，巉巉映小池。绿窠攒剥藓，尖硕坐鸬鹚。水底看常倒，花边势欲欹。君心能不转，卿月岂相离。,
送郑堪归东京汜水别业（得闲字）,岑参,客舍见春草，忽闻思旧山。看君灞陵去，匹马成皋还。对酒风与雪，向家河复关。因悲宦游子，终岁无时闲。,
送杨千牛趁岁赴汝南郡觐省便成婚（得寒字）,岑参,问吉转征鞍，安仁道姓潘。归期明主赐，别酒故人欢。珠箔障炉暖，狐裘耐腊寒。汝南遥倚望，早去及春盘。,
送颜韶（得飞字）,岑参,迁客犹未老，圣朝今复归。一从襄阳住，几度梨花飞。世事了可见，怜君人亦稀。相逢贪醉卧，未得作春衣。,
送张郎中赴陇右觐省卿公（时张卿公亦充节度,岑参,中郎凤一毛，世上独贤豪。弱冠已银印，出身唯宝刀。还家卿月迥，度陇将星高。幕下多相识，边书醉懒操。,
醴泉东谿送程皓、元镜微入蜀（得寒字）,岑参,蜀郡路漫漫，梁州过七盘。二人来信宿，一县醉衣冠。谿逼春衫冷，林交宴席寒。西南如喷酒，遥向雨中看。,
稠桑驿喜逢严河南中丞便别（得时字）,岑参,驷马映花枝，人人夹路窥。离心且莫问，春草自应知。不谓青云客，犹思紫禁时。别君能几日，看取鬓成丝。,
送郭司马赴伊吾郡请示李明府（郭子是赵节度,岑参,安西美少年，脱剑卸弓弦。不倚将军势，皆称司马贤。秋山城北面，古治郡东边。江上舟中月，遥思李郭仙。,
赵少尹南亭送郑侍御归东台（得长字）,岑参,红亭酒瓮香，白面绣衣郎。砌冷虫喧坐，帘疏雨到床。钟催离兴急，弦逐醉歌长。关树应先落，随君满鬓霜。,
奉送李太保兼御史大夫充渭北节度使（即太尉,岑参,诏出未央宫，登坛近总戎。上公周太保，副相汉司空。弓抱关西月，旗翻渭北风。弟兄皆许国，天地荷成功。,
送李司谏归京（得长字）,岑参,别酒为谁香，春官驳正郎。醉经秦树远，梦怯汉川长。雨过风头黑，云开日脚黄。知君解起草，早去入文昌。,
送韦侍御先归京（得宽字）,岑参,闻欲朝龙阙，应须拂豸冠。风霜随马去，炎暑为君寒。客泪题书落，乡愁对酒宽。先凭报亲友，后月到长安。,
送裴侍御赴岁入京（得阳字）,岑参,羡他骢马郎，元日谒明光。立处闻天语，朝回惹御香。台寒柏树绿，江暖柳条黄。惜别津亭暮，挥戈忆鲁阳。,
发临洮将赴北庭留别（得飞字）,岑参,闻说轮台路，连年见雪飞。春风曾不到，汉使亦应稀。白草通疏勒，青山过武威。勤王敢道远，私向梦中归。,
梁州陪赵行军龙冈寺北庭泛舟宴王侍御（得长,岑参,谁宴霜台使，行军粉署郎。唱歌江鸟没，吹笛岸花香。酒影摇新月，滩声聒夕阳。江钟闻已暮，归棹绿川长。,
望月怀远,张九龄,海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。,中秋节，描写月亮，思乡诗，思念诗，唐诗三百首
感遇,张九龄,兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！,哲理诗，唐诗三百首，寓理诗
感遇,张九龄,幽人归独卧，滞虑洗孤清。持此谢高鸟，因之传远情。日夕怀空意，人谁感至精？飞沈理自隔，何所慰吾诚?,哲理诗，唐诗三百首
感遇十二首·其四,张九龄,孤鸿海上来，池潢不敢顾。侧见双翠鸟，巢在三珠树。矫矫珍木巅，得无金丸惧？美服患人指，高明逼神恶。今我游冥冥，弋者何所慕！,唐诗三百首
感遇,张九龄,江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？,唐诗三百首
赋得自君之出矣,张九龄,自君之出矣，不复理残机。思君如满月，夜夜减清辉。,
赋得自君之出矣,张九龄,自君之出矣，不复理残机。思君如满月，夜夜减清辉。,闺怨诗
湖口望庐山瀑布水,张九龄,万丈红泉落，迢迢半紫氛。奔流下杂树，洒落出云天。日照虹霓似，天清风雨闻。灵山多秀色，空水共氤氲。,
归燕诗,张九龄,海燕岁微渺，乘春亦暂来。岂知泥滓贱，只见玉堂开。绣户时双入，华堂日几回。无心与物竞，鹰隼莫相猜。,讽刺诗
咏史,张九龄,大德始无颇，中智是所是。居然已不一，况乃务相诡。小道致泥难，巧言因萋毁。穰侯或见迟，苏生得阴揣。轻既长沙傅，重亦边郡徙。势倾不幸然，迹在胡宁尔。沧溟所为大，江汉日来委。沣水虽复清，鱼鳖岂游此。贤哉有小白，仇中有管氏。若人不世生，悠悠多如彼。,
奉和吏部崔尚书雨后大明朝堂望南山,张九龄,迢递终南顶，朝朝阊阖前。朅来青绮外，高在翠微先。双凤蹇为阙，群龙俨若仙。还知到玄圃，更是谒甘泉。夜雨尘初灭，秋空月正悬。诡容纷入望，霁色宛成妍。东极华阴践，西弥嶓冢连。奔峰出岭外，瀑水落云边。汉帝宫将苑，商君陌与阡。林华铺近甸，烟霭绕晴川。既庶仁斯及，分忧政已宣。山公启事罢，吉甫颂声传。济济金门步，洋洋玉树篇。徒歌虽有属，清越岂同年。,
西江夜行,张九龄,遥夜人何在，澄潭月里行。悠悠天宇旷，切切故乡情。外物寂无扰，中流澹自清。念归林叶换，愁坐露华生。犹有汀洲鹤，宵分乍一鸣。,思念诗
秋怀,张九龄,感惜芳时换，谁知客思悬。忆随鸿向暖，愁学马思边。留滞机还息，纷拏网自牵。东南起归望，何处是江天。,
故刑部李尚书挽词三首,张九龄,仙宗出赵北，相业起山东。明德尝为林，嘉谋屡作忠。论经白虎殿，献赋甘泉宫。与善今何在，苍生望已空。宿昔三台践，荣华驷马归。印从青琐拜，翰入紫宸挥。题剑恩方重，藏舟事已非。龙门不可望，感激涕沾衣。永叹常山宝，沉埋京兆阡。同盟会五月，华表记千年。渺漫野中草，微茫空里烟。共悲人事绝，唯对杜陵田。,
湖口望庐山瀑布泉,张九龄,万丈洪泉落，迢迢半紫氛。奔飞流杂树，洒落出重云。日照虹蜺似，天清风雨闻。灵山多秀色，空水共氤氲。,山水诗
奉和圣制送尚书燕国公赴朔方,张九龄,宗臣事有征，庙算在休兵。天与三台座，人当万里城。朔南方偃革，河右暂扬旌。宠锡从仙禁，光华出汉京。山川勤远略，原隰轸皇情。为奏薰琴唱，仍题宝剑名。闻风六郡伏，计日五戎平。山甫归应疾，留侯功复成。歌钟旋可望，衽席岂难行。四牡何时入，吾君忆履声。,
和崔尚书喜雨,张九龄,积阳虽有晦，经月未为灾。上念人天重，先祈云汉回。仁心及草木，号令起风雷。照烂阴霞止，交纷瑞雨来。三辰破黍稷，四达屏氛埃。池溜因忝满，林芳为洒开。听中声滴沥，望处影徘徊。惠泽成丰岁，昌言发上才。无论验石鼓，不是御云台。直颂皇恩浃，崇朝遍九垓。,
九月九日登龙山,张九龄,郡庭常窘束，凉野求昭旷。楚客凛秋时，桓公旧台上。清明风日好，历落江山望。极远何萧条，中留坐惆怅。东弥夏首阔，西拒荆门壮。夷险虽异时，古今岂殊状。先贤杳不接，故老犹可访。投吊伤昔人，挥斤感前匠。自为本疏散，未始忘幽尚。际会非有欲，往来是无妄。为邦复多幸，去国殊迁放。且泛篱下菊，还聆郢中唱。灌园亦何为，於陵乃逃相。,
登荆州城楼,张九龄,天宇何其旷，江城坐自拘。层楼百馀尺，迢递在西隅。暇日时登眺，荒郊临故都。累累见陈迹，寂寂想雄图。古往山川在，今来郡邑殊。北疆虽入郑，东距岂防吴。几代传荆国，当时敌陕郛。上流空有处，中土复何虞。枕席夷三峡，关梁豁五湖。承平无异境，守隘莫论夫。自罢金门籍，来参竹使符。端居向林薮，微尚在桑榆。直似王陵憨，非如宁武愚。今兹对南浦，乘雁与双凫。,
巫山高,张九龄,巫山与天近，烟景长青荧。此中楚王梦，梦得神女灵。神女去已久，云雨空冥冥。唯有巴猿啸，哀音不可听。,
奉和圣制南郊礼毕酺宴,张九龄,配天昭圣业，率土庆辉光。春发三条路，酺开百戏场。流恩均庶品，纵观聚康庄。妙舞来平乐，新声出建章。分曹日抱戴，赴节凤归昌。幸奏承云乐，同晞湛露阳。气和皆有感，泽厚自无疆。饱德君臣醉，连歌奉柏梁。,
登南岳事毕谒司马道士,张九龄,将命祈灵岳，回策诣真士。绝迹寻一径，异香闻数里。分庭八桂树，肃容两童子。入室希把袖，登床愿启齿。诱我弃智诀，迨兹长生理。吸精反自然，炼药求不死。斯言眇霄汉，顾余婴纷滓。相去九牛毛，惭叹知何已。,
耒阳溪夜行,张九龄,乘夕棹归舟，缘源路转幽。月明看岭树，风静听溪流。岚气船间入，霜华衣上浮。猿声虽此夜，不是别家愁。,
故徐州刺史赠吏部侍郎苏公挽歌词三首,张九龄,韦玄方继相，荀爽复齐名。在贵兼天爵，能贤出世卿。学闻金马诏，神见玉人清。藏壑今如此，为山遂不成。相如只谢病，子敬忽云亡。岂悟瑶台雪，分雕玉树行。清规留草议，故事在封章。本谓山公启，而今殁始扬。返葬长安陌，秋风箫鼓悲。奈何相送者，不是平生时。寒影催年急，哀歌助晚迟。宁知建旟罢，丹旐向京师。,
赠，以此篇答焉,张九龄,辙迹陈家巷，诗书孟子邻。偶来乘兴者，不值草玄人。契是忘年合，情非累日申。闻君还薄暮，见眷及兹辰。赠我如琼玖，将何报所亲。,
登总持寺阁,张九龄,香阁起崔嵬，高高沙版开。攀跻千仞上，纷诡万形来。草间商君陌，云重汉后台。山从函谷断，川向斗城回。林里春容变，天边客思催。登临信为美，怀远独悠哉。,
果，会夙言故有此咏,张九龄,忆昨闻佳境，驾言寻昔蹊。非惟初物变，亦与旧游暌。幽渚为君说，清晨即我携。途深独睥睨，历险共攀跻。林笋苞青箨，津杨委绿荑。荷香初出浦，草色复缘堤。乐处将鸥狎，谭端用马齐。且言临海郡，兼话武陵溪。异壤风烟绝，空山岩径迷。如何际朝野，从此待金闺。,
南还湘水言怀,张九龄,拙宦今何有，劳歌念不成。十年乖夙志，一别悔前行。归去田园老，倘来轩冕轻。江间稻正熟，林里桂初荣。鱼意思在藻，鹿心怀食苹。时哉苟不达，取乐遂吾情。,
浈阳峡,张九龄,行舟傍越岑，窈窕越溪深。水暗先秋冷，山晴当昼阴。重林间五色，对壁耸千寻。惜此生遐远，谁知造化心。,
胜，因并坐其次相得甚欢，遂赋诗焉，以咏其,张九龄,方驾与吾友，同怀不异寻。偶逢池竹处，便会江湖心。夏近林方密，春馀水更深。清华两辉映，闲步亦窥临。蘋藻复佳色，凫鹥亦好音。韶芳媚洲渚，蕙气袭衣襟。萧散皆为乐，裴回从所钦。谓予成夙志，岁晚共抽簪。,
奉和圣制喜雨,张九龄,艰我稼穑，载育载亭。随物应之，曷圣与灵。谓我何凭，惟德之馨。谁云天远，以诚必至。太清无云，羲和顿辔。于斯烝人，瞻彼非觊。阴冥倏忽，沛泽咸洎。何以致之。我后之感。无皋无隰，黍稷黯黯。无卉无木，敷芬黮黤。黄龙勿来，鸣鸟不思。人和年丰，皇心则怡。岂与周宣，云汉徒诗。,
岁初巡属县，登高安南楼言怀,张九龄,山城本孤峻，凭高结层轩。江气偏宜早，林英粲已繁。馀滋含宿霁，众妍在朝暾。拂衣释簿领，伏槛遗纷喧。深俯东溪澳，远延南山樊。归云纳前岭，去鸟投遥村。目尽有馀意，心恻不可谖。朅来彭蠡泽，载经敷浅原。春及但生思，时哉无与言。不才叨过举，唯力酬明恩。美化犹寂蔑，迅节徒飞奔。虽无成立效，庶以去思论。行复徇孤迹，亦云吾道存。,
奉和圣制早渡蒲津关,张九龄,魏武中流处，轩皇问道回。长堤春树发，高掌曙云开。龙负王舟渡，人占仙气来。河津会日月，天仗役风雷。东顾重关尽，西驰万国陪。还闻股肱郡，元首咏康哉。,
奉和圣制同二相南出雀鼠谷,张九龄,设险诸侯地，承平圣主巡。东君朝二月，南旆拥三辰。寒出重关尽，年随行漏新。瑞云丛捧日，芳树曲迎春。舞咏先驰道，恩华及从臣。汾川花鸟意，并奉属车尘。,
奉和圣制经河上公庙,张九龄,昔者河边叟，谁知隐与仙。姓名终不识，章句此空传。迹为坐忘晦，言犹强著诠。精灵竟何所，祠宇独依然。道在纡眷眷，风行动睿篇。从兹化天下，清净复何先。,
登城楼望西山作,张九龄,城楼枕南浦，日夕顾西山。宛宛鸾鹤处，高高烟雾间。仙井今犹在，洪厓久不还。金编莫我授，羽驾亦难攀。檐际千峰出，云中一鸟闲。纵观穷水国，游思遍人寰。勿复尘埃事，归来且闭关。,
商洛山行怀古,张九龄,园绮值秦末，嘉遁此山阿。陈迹向千古，荒途始一过。硕人久沦谢，乔木自森罗。故事昔尝览，遗风今岂讹。泌泉空活活，樵臾独皤皤。是处清晖满，从中幽兴多。长怀赤松意，复忆紫芝歌。避世辞轩冕，逢时解薜萝。盛明今在运，吾道竟如何。,
初发道中赠王司马兼寄诸公,张九龄,昔岁尝陈力，中年退屏居。承颜方弄鸟，放性或观鱼。曾是安疵拙，诚非议卷舒。林园事益简，烟月赏恒馀。不意栖愚谷，无阶奉诏书。湛恩均大造，弱植愧空虚。肃命趋仙阙，侨装抚传车。念行开祖帐，怜别降题舆。谁谓风期许，叨延礼数殊。义沾投分末，情及解携初。追饯扶江介，光辉烛里闾。子云应寂寞，公叔为吹嘘。景物春来异，音容日向疏。川原行稍稳，钟鼓听犹徐。林隔王公举，云迷班氏庐。恋亲唯委咽，思德更踌躇。徇义当由此，怀安乃阙如。愿酬明主惠，行矣岂徒欤。,
奉和圣制幸晋阳宫,张九龄,隋季失天策，万方罹凶残。皇祖称义旗，三灵皆获安。圣期将申锡，王业成艰难。盗移未改命，历在终履端。彼汾惟帝乡，雄都信郁盘。一月朔巡狩，群后陪清銮。霸迹在沛庭，旧仪睹汉官。唐风思何深，舜典敷更宽。户蒙枌榆复，邑争牛酒欢。缅惟翦商后，岂独微禹叹。三后既在天，万年斯不刊。尊祖实我皇，天文皆仰观。,
和黄门卢监望秦始皇陵,张九龄,秦帝始求仙，骊山何遽卜。中年既无效，兹地所宜复。徒役如雷奔，珍怪亦云蓄。黔首无寄命，赭衣相追逐。人怨神亦怒，身死宗遂覆。土崩失天下，龙斗入函谷。国为项籍屠，君同华元戮。始掘既由楚，终焚乃因牧。上宰议扬贤，中阿感桓速。一闻过秦论，载怀空杼轴。,
奉和圣制过王濬墓,张九龄,汉王思钜鹿，晋将在弘农。入蜀举长算，平吴成大功。与浑虽不协，归皓实为雄。孤绩沦千载，流名感圣衷。万乘度荒陇，一顾凛生风。古节犹不弃，今人争效忠。,
登襄阳岘山,张九龄,昔年亟攀践，征马复来过。信若山川旧，谁如岁月何。蜀相吟安在，羊公碣已磨。令图犹寂寞，嘉会亦蹉跎。宛宛樊城岸，悠悠汉水波。逶迤春日远，感寄客情多。地本原林秀，朝来烟景和。同心不同赏，留叹此岩阿。,
登乐游原春望书怀,张九龄,城隅有乐游，表里见皇州。策马既长远，云山亦悠悠。万壑清光满，千门喜气浮。花间直城路，草际曲江流。凭眺兹为美，离居方独愁。已惊玄发换，空度绿荑柔。奋翼笼中鸟，归心海上鸥。既伤日月逝，且欲桑榆收。豹变焉能及，莺鸣非可求。愿言从所好，初服返林丘。,
陪王司马登薛公逍遥台,张九龄,尝闻薛公泪，非直雍门琴。窜逐留遗迹，悲凉见此心。府中因暇豫，江上幸招寻。人事已成古，风流独至今。闲情多感叹，清景暂登临。无复甘棠在，空馀蔓草深。晴光送远目，胜气入幽襟。水去朝沧海，春来换碧林。赋怀湘浦吊，碑想汉川沉。曾是陪游日，徒为梁父吟。,
郡内闲斋,张九龄,郡阁昼常掩，庭芜日复滋。檐风落鸟毳，窗叶挂虫丝。拙病宦情少，羁闲秋气悲。理人无异绩，为郡但经时。唯有江湖意，沉冥空在兹。,
郢城西北有大古冢数十，观其封域多是楚时诸,张九龄,蘋藻生南涧，蕙兰秀中林。嘉名有所在，芳气无幽深。楚子初逞志，樊妃尝献箴。能令更择士，非直罢从禽。旧国皆湮灭，先王亦莫寻。唯传贤媛陇，犹结后人心。牢落山川意，萧疏松柏阴。破墙时直上，荒径或斜侵。惠问终不绝，风流独至今。千春思窈窕，黄鸟复哀音。,
奉和圣制次成皋先圣擒建德之所,张九龄,天命诚有集，王业初惟艰。翦商自文祖，夷项在兹山。地识斩蛇处，河临饮马间。威加昔运往，泽流今圣还。尊祖颂先烈，赓歌安用攀。绍成即我后，封岱出天关。,
奉和圣制谒玄元皇帝庙斋,张九龄,兴运昔有感，建祠北山巅。云雷初缔构，日月今悠然。紫气尚蓊郁，玄元如在焉。迨兹事追远，轮奂复增鲜。洞府香林处，斋坛清汉边。吾君乃尊祖，夙驾此留连。乐动人神会，钟成律度圆。笙歌下鸾鹤，芝朮萃灵仙。曾是福黎庶，岂唯味虚玄。赓歌徒有作，微薄谢昭宣。,
郢城西北有大古冢数十观，其封域多是楚时诸,张九龄,蘋藻生南涧，蕙兰秀中林。嘉名有所在，芳气无幽深。楚子初逞志，樊妃尝献箴。能令更择士，非直罢从禽。旧国皆湮灭，先王亦莫寻。唯传贤媛陇，犹结后人心。牢落山川意，萧疏松柏阴。破墙时直上，荒径或斜侵。惠问终不绝，风流独至今。千春思窈窕，黄鸟复哀音。,
送韦城李少府,张九龄,送客南昌尉，离亭西候春。野花看欲尽，林鸟听犹新。别酒青门路，归轩白马津。相知无远近，万里尚为邻。,
使至广州,张九龄,昔年尝不调，兹地亦邅回。本谓双凫少，何知驷马来。人非汉使橐，郡是越王台。去去虽殊事，山川长在哉。,
庭梅咏,张九龄,芳意何能早，孤荣亦自危。更怜花蒂弱，不受岁寒移。朝雪那相妒，阴风已屡吹。馨香虽尚尔，飘荡复谁知。,
恩赐乐游园宴应制,张九龄,宝筵延厚命，供帐序群公。形胜宜春接，威仪建礼同。晞阳人似露，解愠物从风。朝庆千龄始，年华二月中。辉光遍草木，和气发丝桐。岁岁无为化，宁知乐九功。,
初发江陵有怀,张九龄,极望涔阳浦，江天渺不分。扁舟从此去，鸥鸟自为群。他日怀真赏，中年负俗纷。适来果微尚，倏尔会斯文。复想金闺籍，何如梦渚云。我行多胜寄，浩思独氛氲。,
洪州西山祈雨，是日辄应，因赋诗言事,张九龄,兹山蕴灵异，走望良有归。丘祷虽已久，甿心难重违。迟明申藻荐，先夕旅岩扉。独宿云峰下，萧条人吏稀。我来不外适，幽抱自中微。静入风泉奏，凉生松栝围。穷年滞远想，寸晷阅清晖。虚美怅无属，素情缄所依。诡随嫌弱操，羁束谢贞肥。义济亦吾道，诚存为物祈。灵心倏已应，甘液幸而飞。闭阁且无责，随车安敢希。多惭德不感，知复是耶非。,
自始兴溪夜上赴岭,张九龄,尝蓄名山意，兹为世网牵。征途屡及此，初服已非然。日落青岩际，溪行绿筱边。去舟乘月后，归鸟息人前。数曲迷幽嶂，连圻触暗泉。深林风绪结，遥夜客情悬。非梗胡为泛，无膏亦自煎。不知于役者，相乐在何年。,
当涂界寄裴宣州,张九龄,故人宣城守，亦在江南偏。如何分虎竹，相与间山川。章绶胡为者，形骸非自然。含情津渡阔，倚望脰空延。远近闻佳政，平生仰大贤。推心徒有属，会面良无缘。目夕遵前渚，江村投暮烟。念行祗意默，怀远岂言宣。委曲风波事，难为尺素传。,
和姚令公哭李尚书乂,张九龄,贵贱虽殊等，平生窃下风。云泥势已绝，山海纳还通。忽叹登龙者，翻将吊鹤同。琴诗犹可托，剑履独成空。畴昔尝论礼，兴言每匪躬。人思崔琰议，朝掩祭遵公。作善神何酷，依仁命不融。天文虚北斗，人事罢南宫。上宰既伤旧，下流弥感衷。无恩报国士，徒欲问玄穹。,
南郊文武出入舒和之乐,张九龄,祝史辞正，人神庆叶。福以德昭，享以诚接。六变云备，百礼斯浃。祀事孔明，祚流万叶。,
奉和圣制赐诸州刺史以题座右,张九龄,圣人合天德，洪覆在元元。每劳苍生念，不以黄屋尊。兴化俟群辟，择贤守列藩。得人此为盛，咨岳今复存。降鉴引君道，殷勤启政门。容光无不照，有象必为言。成宪知所奉，致理归其根。肃肃禀玄猷，煌煌戒朱轩。岂徒任遇重，兼尔宴锡繁。载闻励臣节，持答明主恩。,
因命仆继作,张九龄,清秋发高兴，凉月复闲宵。光逐露华满，情因水镜摇。同时亦所见，异路无相招。美景向空尽，欢言随事销。忽听金华作，诚如玉律调。南宫尚为后，东观何其辽。名数虽云隔，风期幸未遥。今来重馀余论，怀此更终朝。,
江上遇疾风,张九龄,疾风江上起，鼓怒扬烟埃。白昼晦如夕，洪涛声若雷。投林鸟铩羽，入浦鱼曝鳃。瓦飞屋且发，帆快樯已摧。不知天地气，何为此喧豗。,
奉和圣制瑞雪篇,张九龄,万年春，三朝日，上御明台旅庭实。初瑞雪兮霏微，俄同云兮蒙密。此时骚切阴风生，先过金殿有馀清。信宿婵娟飞雪度，能使玉人俱掩。皓皓楼前月初白，纷纷陌上尘皆素。昨讶骄阳积数旬，始知和气待迎新。匪惟在人利，曾是扶天意。天意岂云遥，雪下不崇朝。皇情玩无，雪委方盈尺。草树纷早荣，京坻宛先积。君恩诚谓何，岁稔复人和。预数斯箱庆，应如此雪多。朝冕旒兮载悦，想笞笠兮农节。倚瑶琴兮或歌，续薰风兮瑞雪。福浸昌，应尤盛，瑞雪年年常感圣。愿以柏梁作，长为柳花咏。,
东湖临泛饯王司马,张九龄,南土秋虽半，东湖草未黄。聊乘风日好，来泛芰荷香。兰棹无劳速，菱歌不厌长。忽怀京洛去，难与共清光。,
送杨府李功曹,张九龄,平生属良友，结绶望光辉。何知人事拙，相与宦情非。别路穿林尽，征帆际海归。居然已多意，况复两乡违。,
初发道中寄远,张九龄,日夜乡山远，秋风复此时。旧闻胡马思，今听楚猿悲。念别朝昏苦，怀归岁月迟。壮图空不息，常恐发如丝。,
自湘水南行,张九龄,落日催行舫，逶迤洲渚间。虽云有物役，乘此更休闲。暝色生前浦，清晖发近山。中流澹容与，唯爱鸟飞还。,
春江晚景,张九龄,江林多秀发，云日复相鲜。征路那逢此，春心益渺然。兴来祗自得，佳气莫能传。薄暮津亭下，馀花满客船。,
故刑部李尚书荆谷山集会,张九龄,尝闻继老聃，身退道弥耽。结宇倚青壁，疏泉喷碧潭。苔石随人古，烟花寄酒酣。山光纷向夕，归兴杜城南。,
戏题春意,张九龄,一作江南守，江林三四春。相鸣不及鸟，相乐喜关人。日守朱丝直，年催华发新。淮阳只有卧，持此度芳辰。,
同綦毋学士月夜闻雁,张九龄,栖宿岂无意，飞飞更远寻。长途未及半，中夜有遗音。月思关山笛，风号流水琴。空声两相应，幽感一何深。避缴归南浦，离群叫北林。联翩俱不定，怜尔越乡心。,
登临沮楼,张九龄,高深不可厌，巡属复来过。本与众山绝，况兹韶景和。危楼入水倒，飞槛向空摩。杂树缘青壁，樛枝挂绿萝。潭清能彻底，鱼乐好跳波。有象言虽具，无端思转多。同怀不在此，孤赏欲如何。,
郡中每晨兴辄见群鹤东飞，至暮又行列而返，,张九龄,云间有数鹤，抚翼意无违。晓日东田去，烟霄北渚归。欢呼良自适，罗列好相依。远集长江静，高翔众鸟稀。岂烦仙子驭，何畏野人机。却念乘轩者，拘留不得飞。,
郡中每晨兴辄见群鹤东飞，至暮又行列而返，,张九龄,云间有数鹤，抚翼意无违。晓日东田去，烟霄北渚归。欢呼良自适，罗列好相依。远集长江静，高翔众鸟稀。岂烦仙子驭，何畏野人机。却念乘轩者，拘留不得飞。,
杂诗五首,张九龄,孤桐亦胡为，百尺傍无枝。疏阴不自覆，修干欲何施。高冈地复迥，弱植风屡吹。凡鸟已相噪，凤凰安得知。萝茑必有托，风霜不能落。酷在兰将蕙，甘从葵与藿。运命虽为宰，寒暑自回薄。悠悠天地间，委顺无不乐。良辰不可遇，心赏更蹉跎。终日块然坐，有时劳者歌。庭前揽芳蕙，江上托微波。路远无能达，忧情空复多。湘水吊灵妃，斑竹为情绪。汉水访游女，解佩欲谁与。同心不可见，异路空延伫。浦上青枫林，津傍白沙渚。行吟至落日，坐望只愁予。神物亦岂孤，佳期竟何许。木直几自寇，石坚亦他攻。何言为用薄，而与火膏同。物类有固然，谁能取径通。纤纤良田草，靡靡唯从风。日夜沐甘泽，春秋等芳丛。生性苟不夭，香臭谁为中。道家贵至柔，儒生何固穷。终始行一意，无乃过愚公。,
荆州作二首,张九龄,先达志其大，求息不约文。士伸在知己，已况仕于君。微诚夙所尚，细故不足云。时来忽易失，事往良难分。顾念凡近姿，焉欲殊常勋。亦以行则是，岂必素有闻。千虑且犹失，万绪何其纷。进士苟非党，免相安得群。众口金可铄，孤心丝共棼。意忠仗朋信，语勇同败军。古剑徒有气，幽兰只自薰。高秩向所忝，于义如浮云。千载一遭遇，往贤所至难。问余奚为者，无阶忽上抟。明圣不世出，翼亮非苟安。崇高自有配，孤陋何足干。遇恩一时来，窃位三岁寒。谁谓诚不尽，知穷力亦殚。虽至负乘寇，初无挟术钻。浩荡出江湖，翻覆如波澜。心伤不材树，自念独飞翰。徇义在匹夫，报恩犹一餐。况乃山海泽，效无毫发端。内讼已惭沮，积毁今摧残。胡为复惕息，伤鸟畏虚弹。,
送宛句赵少府,张九龄,解巾行作吏，尊酒谢离居。修竹含清景，华池澹碧虚。地将幽兴惬，人与旧游疏。林下纷相送，多逢长者车。,
自豫章南还江上作,张九龄,归去南江水，磷磷见底清。转逢空阔处，聊洗滞留情。浦树遥如待，江鸥近若迎。津途别有趣，况乃濯吾缨。,
将至岳阳有怀赵二,张九龄,湘岸多深林，青冥昼结阴。独无谢客赏，况复贾生心。草色虽云发，天光或未临。江潭非所遇，为尔白头吟。,
赴使泷峡,张九龄,溪路日幽深，寒空入两嶔。霜清百丈水，风落万重林。夕鸟联归翼，秋猿断去心。别离多远思，况乃岁方阴。,
与王六履震广州津亭晓望,张九龄,明发临前渚，寒来净远空。水纹天上碧，日气海边红。景物纷为异，人情赖此同。乘槎自有适，非欲破长风。,
初发曲江溪中,张九龄,溪流清且深，松石复阴临。正尔可嘉处，胡为无赏心。我由不忍别，物亦有缘侵。自匪常行迈，谁能知此音。,
咏燕,张九龄,海燕何微眇，乘春亦暂来。岂知泥滓贱，祗见玉堂开。绣户时双入，华轩日几回。无心与物竞，鹰隼莫相猜。,
奉和圣制早发三乡山行,张九龄,羽卫森森西向秦，山川历历在清晨。晴云稍卷寒岩树，宿雨能销御路尘。圣德由来合天道，灵符即此应时巡。遣贤一一皆羁致，犹欲高深访隐沦。,
经江宁览旧迹至玄武湖,张九龄,南国更数世，北湖方十洲。天清华林苑，日晏景阳楼。果下回仙骑，津傍驻彩斿。凫鹥喧凤管，荷芰斗龙舟。七子陪诗赋，千人和棹讴。应言在镐乐，不让横汾秋。风俗因纾慢，江山成易由。驹王信不武，孙叔是无谋。佳气日将歇，霸功谁与修。桑田东海变，麋鹿姑苏游。否运争三国，康时劣九州。山虽幕府在，馆岂豫章留。水淀还相阅，菱歌亦故遒。雄图不足问，唯想事风流。,
通化门外送别,张九龄,屡别容华改，长愁意绪微。义将私爱隔，情与故人归。薄宦无时赏，劳生有事机。离魂今夕梦，先绕旧林飞。,
送杨道士往天台,张九龄,鬼谷还成道，天台去学仙。行应松子化，留与世人传。此地烟波远，何时羽驾旋。当须一把袂，城郭共依然。,
送广州周判官,张九龄,海郡雄蛮落，津亭壮越台。城隅百雉映，水曲万家开。里树桄榔出，时禽翡翠来。观风犹未尽，早晚使车回。,
郡江南上别孙侍御,张九龄,云嶂天涯尽，川途海县穷。何言此地僻，忽与故人同。身负邦君弩，情纡御史骢。王程不我驻，离思逐秋风。,
道逢北使题赠京邑亲知,张九龄,征骖稍靡靡，去国方迟迟。路绕南登岸，情摇北上旗。故人怜别日，旅雁逐归时。岁晏无芳草，将何寄所思。,
溪行寄王震,张九龄,山气朝来爽，溪流日向清。远心何处惬，闲棹此中行。丛桂林间待，群鸥水上迎。徒然适我愿，幽独为谁情。,
使还湘水,张九龄,归舟宛何处，正值楚江平。夕逗烟村宿，朝缘浦树行。于役已弥岁，言旋今惬情。乡郊尚千里，流目夏云生。,
初入湘中有喜,张九龄,征鞍穷郢路，归棹入湘流。望鸟唯贪疾，闻猿亦罢愁。两边枫作岸，数处橘为洲。却记从来意，翻疑梦里游。,
江上,张九龄,长林何缭绕，远水复悠悠。尽日馀无见，为心那不愁。忆将亲爱别，行为主恩酬。感激空如此，芳时屡已遒。,
初秋忆金均两弟,张九龄,江渚秋风至，他乡离别心。孤云愁自远，一叶感何深。忧喜尝同域，飞鸣忽异林。青山西北望，堪作白头吟。,
酬通事舍人寓直见示篇中兼起居陆舍人景献,张九龄,轩掖殊清秘，才华固在斯。兴因膏泽洒，情与惠风吹。所美应人誉，何私亦我仪。同声感乔木，比翼谢长离。价以陆生减，贤惭鲍叔知。薄游尝独愧，芳讯乃兼施。此夜金闺籍，伊人琼树枝。飞鸣复何远，相顾幸媞媞。,
武司功初有幽庭春暄见贻夏首获见以诗报焉,张九龄,芳月尽离居，幽怀重起予。虽言春事晚，尚想物华初。迟日皦方照，高斋澹复虚。笋成林向密，花落树应疏。赠鲤情无间，求莺思有馀。暄妍不相待，含叹欲焉如。,
别乡人南还,张九龄,橘柚南中暖，桑榆北地阴。何言荣落异，因见别离心。吾亦江乡子，思归梦寐深。闻君去水宿，结思渺云林。牵缀从浮事，迟回谢所钦。东南行舫远，秋浦念猿吟。,
祠紫盖山经玉泉山寺,张九龄,指途跻楚望，策马傍荆岑。稍稍松篁入，泠泠涧谷深。观奇逐幽映，历险忘岖嶔。上界投佛影，中天扬梵音。焚香忏在昔，礼足誓来今。灵异若有对，神仙真可寻。高僧闻逝者，远俗是初心。藓驳经行处，猿啼燕坐林。归真已寂灭，留迹岂湮沉。法地自兹广，何云千万金。,
怀此地,张九龄,出处各有在，何者为陆沉。幸无迫贱事，聊可祛迷襟。世路少夷坦，孟门未岖嶔。多惭入火术，常惕履冰心。一跌不自保，万全焉可寻。行行念归路，眇眇惜光阴。浮生如过隙，先达已吾箴。敢忘丘山施，亦云年病侵。力衰在所养，时谢良不任。但忆旧栖息，愿言遂窥临。云间日孤秀，山下面清深。萝鸢自为幄，风泉何必琴。归此老吾老，还当日千金。,
巡属县道中作,张九龄,春令夙所奉，驾言遵此行。途中却郡掾，林下招村氓。至邑无纷剧，来人但欢迎。岂伊念邦政，尔实在时清。短才滥符竹，弱岁起柴荆。再入江村道，永怀山薮情。矧逢阳节献，默听时禽鸣。迹与素心别，感从幽思盈。流芳日不待，夙志蹇无成。知命且何欲，所图唯退耕。华簪极身泰，衰鬓惭木荣。苟得不可遂，吾其谢世婴。,
听筝,张九龄,端居正无绪，那复发秦筝。纤指传新意，繁弦起怨情。,
奉和圣制龙池篇,张九龄,天启神龙生碧泉，泉水灵源浸迤延。飞龙已向珠潭出，积水仍将银汉连。岸傍花柳看胜画，浦上楼台问是仙。我后元符从此得，方为万岁寿图川。第四十九卷,
酬赵二侍御使西军赠两省旧僚之作,张九龄,石室先鸣者，金门待制同。操刀尝愿割，持斧竟称雄。应敌兵初起，缘边虏欲空。使车经陇月，征旆绕河风。忽枉兼金讯，非徒秣马功。气清蒲海曲，声满柏台中。顾己尘华省，欣君震远戎。明时独匪报，尝欲退微躬。,
南还以诗代书赠京师旧僚,张九龄,薄宦晨昏阙，尊尊义取斯。穷愁年貌改，寂历尔胡为。不谄词多忤，无容礼益卑。微生尚何有，远迹固其宜。思扰梁山曲，情遥越鸟枝。故园从海上，良友邈天涯。云雨叹一别，川原劳载驰。上惭伯乐顾，中负叔牙知。去国诚寥落，经途弊险巇。岁逢霜雪苦，林属蕙兰萎。欲赠幽芳歇，行悲旧赏移。一从关作限，两见月成规。苒苒穷年籥，行行尽路岐。征鞍税北渚，归帆指南垂。树晚犹葱蒨，江寒尚渺瀰。土风从楚别，山水入湘奇。石濑相奔触，烟林更蔽亏。层崖夹洞浦，轻舸泛澄漪。松筱行皆傍，禽鱼动辄随。惜哉边地隔，不与故人窥。畴昔陪鹓鹭，朝阳振羽仪。来音虽寂寞，接景每逶迤。朝罢冥尘事，宾来话酒卮。邀欢逐芳草，结兴选华池。及此风成叹，何时雾可披。自怜无用者，谁念有情离。望美音容阔，怀贤梦想疲。因声达霄汉，持拙守东陂。,
与生公游石窟山,张九龄,探秘孰云远，忘怀复尔同。日寻高深意，宛是神仙中。跻险构灵室，诡制非人功。潜洞黝无底，殊庭忽似梦。岂如武安凿，自若茅山通。造物良有寄，嬉游乃惬衷。犹希咽玉液，从此升云空。咄咄共携手，泠然且驭风。,
夏日奉使南海在道中作,张九龄,缅然万里路，赫曦三伏时。飞走逃深林，流烁恐生疵。行李岂无苦，而我方自怡。肃事诚在公，拜庆遂及私。展力惭浅效，街恩感深慈。且欲汤火蹈，况无鬼神欺。朝发高山阿，夕济长江湄。秋瘴宁我毒，夏水胡不夷。信知道存者，但问心所之。吕梁有出人，乃觉非虚词。,
在郡秋怀二首,张九龄,秋风入前林，萧瑟鸣高枝。寂寞游子思，寤叹何人知。宦成名不立，志存岁已驰。五十而无闻，古人深所疵。平生去外饰，直道如不羁。未得操割效，忽复寒暑移。物情自古然，身退毁亦随。悠悠沧江渚，望望白云涯。露下霜且降，泽中草离披。兰艾若不分，安用馨香为。庭芜生白露，岁候感遐心。策蹇惭远途，巢枝思故林。小人恐致寇，终日如临深。鱼鸟好自逸，池笼安所钦。挂冠东都门，采厥南山岑。议道诚愧昔，览分还惬今。怃然忧成老，空尔白头吟。,
物，有足悲者，遂赋二章,张九龄,场藿已成岁，园葵亦向阳。兰时独不偶，露节渐无芳。旨异菁为蓄，甘非蔗有浆。人多利一饱，谁复惜馨香。幸得不锄去，孤苗守旧根。无心羡旨蓄，岂欲近名园。遇赏宁充佩，为生莫碍门。幽林芳意在，非是为人论。,
饯陈学士还江南同用征字,张九龄,荷蓧旋江澳，衔杯饯霸陵。别前林鸟息，归处海烟凝。风土乡情接，云山客念凭。圣朝岩穴选，应待鹤书征。,
答太常靳博士见赠一绝,张九龄,上苑春先入，中园花尽开。唯馀幽径草，尚待日光催。,
答陆澧,张九龄,松叶堪为酒，春来酿几多。不辞山路远，踏雪也相过。第五十卷,田园诗
登郡城南楼,张九龄,闭阁幸无事，登楼聊永日。云霞千里开，洲渚万形出。澹澹澄江漫，飞飞度鸟疾。邑人半舻舰，津树多枫橘。感别时已屡，凭眺情非一。远怀不我同，孤兴与谁悉。平生本单绪，邂逅承优秩。谬忝为邦寄，多惭理人术。驽铅虽自勉，仓廪素非实。陈力倘无效，谢病从芝朮。,
秋晚登楼望南江入始兴郡路,张九龄,潦收沙衍出，霜降天宇晶。伏槛一长眺，津途多远情。思来江山外，望尽烟云生。滔滔不自辨，役役且何成。我来飒衰鬓，孰云飘华缨。枥马苦踡跼，笼禽念遐征。岁阴向晼晚，日夕空屏营。物生贵得性，身累由近名。内顾觉今是，追叹何时平。,描写秋天
登古阳云台,张九龄,庭树日衰飒，风霜未云已。驾言遣忧思，乘兴求相似。楚国兹故都，兰台有馀址。传闻襄王世，仍立巫山祀。方此全盛时，岂无婵娟子。色荒神女至，魂荡宫观启。蔓草今如积，朝云为谁起。,
晨坐斋中偶而成咏,张九龄,寒露洁秋空，遥山纷在瞩。孤顶乍修耸，微云复相续。人兹赏地偏，鸟亦爱林旭。结念凭幽远，抚躬曷羁束。仰霄谢逸翰，临路嗟疲足。徂岁方暌携，归心亟踯躅。休闲倘有素，岂负南山曲。,
出为豫章郡途次庐山东岩下,张九龄,兹山镇何所，及在澄湖阴。下有蛟螭伏，上与虹蜺寻。灵仙未始旷，窟宅何其深。双阙出云峙，三宫入烟沉。攀崖犹昔境，种杏非旧林。想像终古迹，惆怅独往心。纷吾婴世网，数载忝朝簪。孤恨自靡托，量力况不任。多谢周身防，常恐横议侵。岂匪鹓鸿列，惕如泉壑临。迨兹刺江郡，来此涤尘襟。有趣逢樵客，忘怀狎野禽。栖闲义未果，用拙欢在今。愿言答休命，归事丘中琴。,
奉和圣制温泉歌,张九龄,有时神物待圣人，去后汤还冷，来时树亦春。今兹十月自东归，羽旆逶迤上翠微。温谷葱葱佳气色，离宫奕奕叶光辉。临渭川，近天邑，浴日温泉复在兹，群仙洞府那相及。吾君利物心，玄泽浸苍黔。渐渍神汤无疾苦，薰歌一曲感人深。,
和姚令公从幸温汤喜雪,张九龄,万乘飞黄马，千金狐白裘。正逢银霰积，如向玉京游。瑞色铺驰道，花文拂彩旒。还闻吉甫颂，不共郢歌俦。,
自彭蠡湖初入江,张九龄,江岫殊空阔，云烟处处浮。上来群噪鸟，中去独行舟。牢落谁相顾，逶迤日自愁。更将心问影，于役复何求。,
故荥阳君苏氏挽歌词三首,张九龄,门绪公侯列，嫔风诗礼行。松萝方有寄，桃李忽无成。剑去双龙别，雏哀九凤鸣。何言峄山树，还似半心生。永叹芳魂断，行看草露滋。二宗荣盛日，千古别离时。竟罢生刍赠，空留画扇悲。容车候晓发，何岁是归期。缟服纷相送，玄扃翳不开。更悲泉火灭，徒见柳车回。旧室容衣奠，新茔拱树栽。唯应月照簟，潘岳此时哀。,
候使登石头驿楼作,张九龄,山槛凭南望，川途眇北流。远林天翠合，前浦日华浮。万井缘津渚，千艘咽渡头。渔商多末事，耕稼少良畴。自守陈蕃榻，尝登王粲楼。徒然骋目处，岂是获心游。向迹虽愚谷，求名异盗丘。息阴芳木所，空复越乡忧。,
焉,张九龄,江流去朝宗，昼夜兹不舍。仲尼在川上，子牟存阙下。圣达有由然，孰是无心者。一郡苟能化，百城岂云寡。爱礼谁为羊，恋主吾犹马。感初时不载，思奋翼无假。闲宇常自闭，沉心何用写。揽衣步前庭，登陴临旷野。白水生迢递，清风寄潇洒。愿言采芳泽，终朝不盈把。,
叙怀二首,张九龄,弱岁读群史，抗迹追古人。被褐有怀玉，佩印从负薪。志合岂兄弟，道行无贱贫。孤根亦何赖，感激此为邻。晚节从卑秩，岐路良非一。既闻持两端，复见挟三术。木瓜诚有报，玉楮论无实。已矣直躬者，平生壮图失。去去勿重陈，归来茹芝朮。,
题画山水障,张九龄,心累犹不尽，果为物外牵。偶因耳目好，复假丹青妍。尝抱野间意，而迫区中缘。尘事固已矣，秉意终不迁。良工适我愿，妙墨挥岩泉。变化合群有，高深侔自然。置陈北堂上，仿像南山前。静无户庭出，行已兹地偏。萱草忧可树，合欢忿益蠲。所因本微物，况乃凭幽筌。言象会自泯，意色聊自宣。对玩有佳趣，使我心渺绵。,
饯王司马入计同用洲字,张九龄,元僚行上计，举饯出林丘。忽望题舆远，空思解榻游。别筵铺柳岸，征棹倚芦洲。独叹湘江水，朝宗向北流。,
贺给事尝诣蔡起居郊馆有诗因命同作,张九龄,记言闻直史，筑室面层阿。岂不承明入，终云幽意多。沉冥高士致，休浣故人过。前岭游氛灭，中林芳气和。兹辰阻佳趣，望美独如何。,
高斋闲望言怀,张九龄,高斋复晴景，延眺属清秋。风物动归思，烟林生远愁。纷吾自穷海，薄宦此中州。取路无高足，随波适下流。岁华空冉冉，心曲且悠悠。坐惜芳时歇，胡然久滞留。,
与弟游家园,张九龄,定省荣君赐，来归是昼游。林鸟飞旧里，园果让新秋。枝长南庭树，池临北涧流。星霜屡尔别，兰麝为谁幽。善积家方庆，恩深国未酬。栖栖将义动，安得久情留。,
登荆州城望江二首,张九龄,滔滔大江水，天地相终始。经阅几世人，复叹谁家子。东望何悠悠，西来昼夜流。岁月既如此，为心那不愁。,
呈耿广州,张九龄,惟昔迁乐土，迨今已重世。阴庆荷先德，素风惭后裔。唯益梓桑恭，岂禀山川丽。于时初自勉，揆己无兼济。瘠土资劳力，良书启蒙蔽。一探石室文，再擢金门第。既起南宫草，复掌西掖制。过举及小人，便蕃在中岁。亚司河海秩，转牧江湖澨。勿谓符竹轻，但觉涓尘细。一麾尚云忝，十驾宜求税。心息已如灰，迹牵且为赘。忽捧天书委，将革海隅弊。朝闻循诚节，夕饮蒙瘴疠。义疾耻无勇，盗憎攻亦锐。葵藿是倾心，豺狼何反噬。履险甘所受，劳贤恧相曳。揽辔但荒服，循陔便私第。嘉庆始获申，恩华复相继。无庸我先举，同事君犹滞。当推奉使绩，且结拜亲契。更延怀安旨，曾是虑危际。善谋虽若兹，至理焉可替。所仗有神道，况承明主惠。,
与生公寻幽居处,张九龄,同方久厌俗，相与事遐讨。及此云山去，窅然岩径好。疑入武陵源，如逢汉阴老。清谐欣有得，幽闲欻盈抱。我本玉阶侍，偶访金仙道。兹焉求卜筑，所过皆神造。岁晚林始敷，日晏崖方杲。不种缘岭竹，岂植临潭草。即途可淹留，随日成黼藻。期为静者说，曾是终焉保。今为简书畏，只令归思浩。,
郡舍南有园畦杂树聊以永日,张九龄,为郡久无补，越乡空复深。苟能秉素节，安用叨华簪。却步园畦里，追吾野逸心。形骸拘俗吏，光景赖闲林。内讼诚知止，外言犹匪忱。成蹊谢李径，卫足感葵阴。荣达岂不伟，孤生非所任。江城何寂历，秋树亦萧森。下有北流水，上有南飞禽。我愿从归翼，无然坐自沉。,
骊山下逍遥公旧居游集,张九龄,君子体清尚，归处有兼资。虽然经济日，无忘幽栖时。卜居旧何所，休浣尝来兹。岑寂罕人至，幽深获我思。松涧聆遗风，兰林览馀滋。往事诚已矣，道存犹可追。遗子后黄金，作歌先紫芝。明德有自来，奕世皆秉彝。岂与磻溪老，崛起周太师。我心希硕人，逮此问元龟。怊怅既怀远，沉吟亦省私。已云宠禄过，况在华发衰。轩盖有迷复，丘壑无磷缁。感物重所怀，何但止足斯。,
二弟宰邑南海，见群雁南飞，因成咏以寄,张九龄,鸿雁自北来，嗷嗷度烟景。常怀稻粱惠，岂惮江山永。小大每相从，羽毛当自整。双凫侣晨泛，独鹤参宵警。为我更南飞，因书至梅岭。,
将发还乡示诸弟,张九龄,岁阳亦颓止，林意日萧摵。云胡当此时，缅迈复为客。至爱孰能舍，名义来相迫。负德良不赀，输诚靡所惜。一木逢厦构，纤尘愿山益。无力主君恩，宁利客卿璧。去去荣归养，怃然叹行役。,
奉和圣制经孔子旧宅,张九龄,孔门太山下，不见登封时。徒有先王法，今为明主思。恩加万乘幸，礼致一牢祠。旧宅千年外，光华空在兹。,
上阳水窗旬宴得移字韵,张九龄,河汉非应到，汀洲忽在斯。仍逢帝乐下，如逐海槎窥。春赏时将换，皇恩岁不移。今朝游宴所，莫比天泉池。,
和崔黄门寓直夜听蝉之作,张九龄,蝉嘶玉树枝，向夕惠风吹。幸入连宵听，应缘饮露知。思深秋欲近，声静夜相宜。不是黄金饰，清香徒尔为。,
三月三日申王园亭宴集,张九龄,稽亭追往事，睢苑胜前闻。飞阁凌芳树，华池落彩云。藉草人留酌，衔花鸟赴群。向来同赏处，惟恨碧林曛。,
三月三日登龙山,张九龄,伊川与灞津，今日祓除人。岂似龙山上，还同湘水滨。衰颜忧更老，淑景望非春。禊饮岂吾事，聊将偶俗尘。,
晚霁登王六东阁,张九龄,试上江楼望，初逢山雨晴。连空青嶂合，向晚白云生。俊美要殊观，萧条见远情。情来不可极，日暮水流清。,
和黄门卢侍御咏竹,张九龄,清切紫庭垂，葳蕤防露枝。色无玄月变，声有惠风吹。高节人相重，虚心世所知。凤凰佳可食，一去一来仪。,
答陈拾遗赠竹簪,张九龄,与君尝此志，因物复知心。遗我龙钟节，非无玳瑁簪。幽素宜相重，雕华岂所任。为君安首饰，怀此代兼金。,
赠澧阳韦明府,张九龄,君有百炼刃，堪断七重犀。谁开太阿匣，持割武城鸡。竟与尚书佩，遥应天子提。何时遇操宰，当使玉如泥。,
晨出郡舍林下,张九龄,晨兴步北林，萧散一开襟。复见林上月，娟娟犹未沉。片云自孤远，丛筱亦清深。无事由来贵，方知物外心。,
送苏主簿赴偃师,张九龄,我与文雄别，胡然邑吏归。贤人安下位，鸷鸟欲卑飞。激节轻华冕，移官殉彩衣。羡君行乐处，从此拜庭闱。,
秋夕望月,张九龄,清迥江城月，流光万里同。所思如梦里，相望在庭中。皎洁青苔露，萧条黄叶风。含情不得语，频使桂华同。,
和苏侍郎小园夕霁寄诸弟,张九龄,清风阊阖至，轩盖承明归。云月爱秋景，林堂开夜扉。何言兼济日，尚与宴私违。兴逐蒹葭变，文因棠棣飞。人伦用忠孝，帝德已光辉。赠弟今为贵，方知陆氏微。,
酬宋使君见赠之作,张九龄,时来不自意，宿昔谬枢衡。翊圣负明主，妨贤愧友生。罢归犹右职，待罪尚南荆。政有留棠旧，风因继组成。高轩问疾苦，烝庶荷仁明。衰废时所薄，只言僚故情。,
送赵都护赴安西,张九龄,将相有更践，简心良独难。远图尝画地，超拜乃登坛。戎即昆山序，车同渤海单。义无中国费，情必远人安。他日文兼武，而今栗且宽。自然来月窟，何用刺楼兰。南至三冬晚，西驰万里寒。封侯自有处，征马去啴啴。,
奉和圣制经函谷关作,张九龄,函谷虽云险，黄河已复清。圣心无所隔，空此置关城。,
奉和圣制度潼关口号,张九龄,嶙嶙故城垒，荒凉空戍楼。在德不在险，方知王道休。,
龙门旬宴得月字韵,张九龄,恩华逐芳岁，形胜兼韶月。中席傍鱼潭，前山倚龙阙。花迎妙妓至，鸟避仙舟发。宴赏良在兹，再来情不歇。,
南阳道中作,张九龄,登郢属岁阴，及宛懵所适。复闻东汉主，遣此南都迹。佳气蔼厥初，霸图纷在昔。兹邦称贵近，与世尝薰赫。遭遇感风云，变衰空草泽。不识邓公树，犹传阴后石。驱马历闉闍，荆榛翳阡陌。事去物无象，感来心不怿。怀古对穷秋，兴言伤远客。眇默遵岐路，辛勤弊行役。云雁号相呼，林麇走自索。顾忆徇书剑，未尝安枕席。岂暇墨突黔，空持辽豕白。迷复期非远，归欤赏农隙。,
彭蠡湖上,张九龄,沿涉经大湖，湖流多行泆。决晨趋北渚，逗浦已西日。所适虽淹旷，中流且闲逸。瑰诡良复多，感见乃非一。庐山直阳浒，孤石当阴术。一水云际飞，数峰湖心出。象类何交纠，形言岂深悉。且知皆自然，高下无相恤。,
巡按自漓水南行,张九龄,理棹虽云远，饮冰宁有惜。况乃佳山川，怡然傲潭石。奇峰岌前转，茂树隈中积。猿鸟声自呼，风泉气相激。目因诡容逆，心与清晖涤。纷吾谬执简，行郡将移檄。即事聊独欢，素怀岂兼适。悠悠咏靡监，庶以穷日夕。,
行县复往焉，故有此作,张九龄,灵境信幽绝，芳时重暄妍。再来及兹胜，一遇非无缘。万木柔可结，千花敷欲然。松间鸣好鸟，竹下流清泉。石壁开精舍，金光照法筵。真空本自寂，假有聊相宣。复此灰心者，仍追巢顶禅。简书虽有畏，身世亦相捐。,
奉和圣制初出洛城,张九龄,东土淹龙驾，西人望翠华。山川祗询物，宫观岂为家。十月回星斗，千官捧日车。洛阳无怨思，巡幸更非赊。,
奉和圣制途次陕州作,张九龄,驰道当河陕，陈诗问国风。川原三晋别，襟带两京同。后殿函关尽，前旌阙塞通。行看洛阳陌，光景丽天中。,
天津桥东旬宴得歌字韵,张九龄,清洛象天河，东流形胜多。朝来逢宴喜，春尽却妍和。泉鲔欢时跃，林莺醉里歌。赐恩频若此，为乐奈人何。,
在洪州答綦毋学士,张九龄,旬雨不愆期，由来自若时。尔无言郡政，吾岂欲天欺。常念涓尘益，惟欢草树滋。课成非所拟，人望在东菑。,
酬王六霁后书怀见示,张九龄,云雨俱行罢，江天已洞开。炎氛霁后灭，边绪望中来。作骥君垂耳，为鱼我曝鳃。更怜湘水赋，还是洛阳才。,
酬王六寒朝见诒,张九龄,贾生流寓日，扬子寂寥时。在物多相背，唯君独见思。渔为江上曲，雪作郢中词。忽枉兼金讯，长怀伐木诗。,
饯济阴梁明府各探一物得荷叶,张九龄,荷叶生幽渚，芳华信在兹。朝朝空此地，采采欲因谁。但恐星霜改，还将蒲稗衰。怀君美人别，聊以赠心期。,
和许给事中直夜简诸公,张九龄,未央钟漏晚，仙宇蔼沉沉。武卫千庐合，严扃万户深。左掖知天近，南窗见月临。树摇金掌露，庭徙玉楼阴。他日闻更直，中宵属所钦。声华大国宝，夙夜近臣心。逸兴乘高阁，雄飞在禁林。宁思窃抃者，情发为知音。,
酬宋使君见诒,张九龄,陟邻初禀训，献策幸逢时。朝列且云忝，君恩复若兹。庭闱际海曲，轺传荷天慈。顾己欢乌鸟，闻君泣素丝。才明应主召，福善岂神欺。但愿白心在，终然涅不淄。,
酬王履震游园林见贻,张九龄,宅生惟海县，素业守郊园。中览霸王说，上徼明主恩。一行罢兰径，数载历金门。既负潘生拙，俄从周任言。逶迤恋轩陛，萧散反丘樊。旧径稀人迹，前池耗水痕。并看芳树老，唯觉敝庐存。自我栖幽谷，逢君翳覆盆。孟轲应有命，贾谊得无冤。江上行伤远，林间偶避喧。地偏人事绝，时霁鸟声繁。独善心俱闭，穷居道共尊。乐因南涧藻，忧岂北堂萱。幽意加投漆，新诗重赠轩。平生徇知己，穷达与君论。,
饯王尚书出边,张九龄,汉相推人杰，殷宗伐鬼方。还闻出将重，坐见即戎良。上策应为豫，中权且用光。令申兵气倍，威憺虏魂亡。树比公孙大，城如道济长。夏云登陇首，秋露泫辽阳。武德舒宸眷，文思饯乐章。感恩身既许，激节胆犹尝。祖帐倾朝列，军麾驻道傍。诗人何所咏，尚父欲鹰扬。,
南山下旧居闲放,张九龄,祗役已云久，乘闲返服初。块然屏尘事，幽独坐林闾。清旷前山远，纷喧此地疏。乔木凌青霭，修篁媚绿渠。耳和绣翼鸟，目畅锦鳞鱼。寂寞心还间，飘飖体自虚。兴来命旨酒，临罢阅仙书。但乐多幽意，宁知有毁誉。尚想争名者，谁云要路居。都忘下流叹，倾夺竟何如。,
奉和圣制送十道采访使及朝集使,张九龄,三年一上计，万国趋河洛。课最力已陈，赏延恩复博。垂衣深共理，改瑟其咸若。首路回竹符，分镳扬木铎。戒程有攸往，诏饯无淹泊。昭晰动天文，殷勤在人瘼。持久望兹念，克终期所托。行矣当自强，春耕庶秋获。,
奉和圣制送李尚书入蜀,张九龄,眷言感忠义，何有间山川。徇节今如此，离情空复然。皇心在勤恤，德泽委昭宣。周月成功后，明年或劳还。,
敕赐宁王池宴,张九龄,贤王有池馆，明主赐春游。淑气林间发，恩光水上浮。徒惭和鼎地，终谢巨川舟。皇泽空如此，轻生莫可酬。,
剪彩,张九龄,姹女矜容色，为花不让春。既争芳意早，谁待物华真。叶作参差发，枝从点缀新。自然无限态，长在艳阳晨。,
和王司马折梅寄京邑昆弟,张九龄,离别念同嬉，芬荣欲共持。独攀南国树，遥寄北风时。林惜迎春早，花愁去日迟。还闻折梅处，更有棣华诗。,
和韦尚书答梓州兄南亭宴集,张九龄,棠棣闻馀兴，乌衣有旧游。门前杜城陌，池上曲江流。暇日尝繁会，清风咏阻修。始知西峙岳，同气此相求。,
林亭咏,张九龄,穿筑非求丽，幽闲欲寄情。偶怀因壤石，真意在蓬瀛。苔益山文古，池添竹气清。从兹果萧散，无事亦无营。,
林亭寓言,张九龄,林居逢岁晏，遇物使情多。蘅茝不时与，芬荣奈汝何。更怜篱下菊，无如松上萝。因依自有命，非是隔阳和。,
送使广州,张九龄,家在湘源住，君今海峤行。经过正中道，相送倍为情。心逐书邮去，形随世网婴。因声谢远别，缘义不缘名。,
奉和圣制途经华山,张九龄,万乘华山下，千岩云汉中。灵居虽窅密，睿览忽玄同。日月临高掌，神仙仰大风。攒峰势岌岌，翊辇气雄雄。揆物知幽赞，铭勋表圣衷。会应陪玉检，来此告成功。,
奉和圣制早登太行山率尔言志,张九龄,孟月摄提贞，乘时我后征。晨严九折度，暮戒六军行。日御驰中道，风师卷太清。戈鋋林表出，组练雪间明。动植希皇豫，高深奉睿情。陪游七圣列，望幸百神迎。气色烟犹喜，恩光草尚荣。之罘称万岁，今此复同声。,
奉使自蓝田玉山南行,张九龄,征骖入云壑，始忆步金门。通籍微躯幸，归途明主恩。匪唯徇行役，兼得慰晨昏。是节暑云炽，纷吾心所尊。海县且悠缅，山邮日骏奔。徒知恶嚣事，未暇息阴论。峣武经陈迹，衡湘指故园。水闻南涧险，烟望北林繁。远霭千岩合，幽声百籁喧。阴泉夏犹冻，阳景昼方暾。懿此高深极，徒令梦想存。盛明期有报，长往复奚言。,
晚憩王少府东阁,张九龄,披轩肆流览，云壑见深重。空水秋弥净，林烟晚更浓。坐隅分洞府，檐际列群峰。窈窕生幽意，参差多异容。还惭大隐迹，空想列仙踪。赖此升攀处，萧条得所从。,
横吹曲辞·折杨柳,张九龄,纤纤折杨柳，持此寄情人。一枝何足贵，怜是故园春。迟景那能久，流芳不及新。更愁征戍客，鬓老边城尘。,
使还都湘东作,张九龄,仓庚昨归候，阳鸟今去时。感物遽如此，劳生安可思。养真无上格，图进岂前期。清节往来苦，壮容离别衰。盛明非不遇，弱操自云私。孤楫清川泊，征衣寒露滋。风朝津树落，日夕岭猿悲。牵役而无悔，坐愁只自怡。当须报恩已，终尔谢尘缁。,
奉和圣制次琼岳韵,张九龄,山祇亦望幸，云雨见灵心。岳馆逢朝霁，关门解宿阴。咸京天上近，情渭日边临。我武因冬狩，何言是即禽。,
苏侍郎紫薇庭各赋一物得芍药,张九龄,仙禁生红药，微芳不自持。幸因清切地，还遇艳阳时。名见桐君箓，香闻郑国诗。孤根若可用，非直爱华滋。,
送姚评事入蜀各赋一物得卜肆,张九龄,蜀严化已久，沉冥空所思。尝闻卖卜处，犹忆下帘时。驱传应经此，怀贤倘问之。归来说往事，历历偶心期。,
眉州康司马挽歌词,张九龄,家受专门学，人称入室贤。刘桢徒有气，管辂独无年。谪去长沙国，魂归京兆阡。从兹匣中剑，埋没罢冲天。,
送窦校书见饯得云中辨江树,张九龄,江水天连色，无涯净野氛。微明岸傍树，凌乱渚前云。举棹形徐转，登舻意渐分。渺茫从此去，空复惜离群。,
湘中作,张九龄,湘流绕南岳，绝目转青青。怀禄未能已，瞻途屡所经。烟屿宜春望，林猿莫夜听。永路日多绪，孤舟天复冥。浮没从此去，嗟嗟劳我形。,
立春日晨起对积雪,张九龄,忽对林亭雪，瑶华处处开。今年迎气始，昨夜伴春回。玉润窗前竹，花繁院里梅。东郊斋祭所，应见五神来。,
江上使风呈裴宣州耀卿,张九龄,江路与天连，风帆何淼然。遥林浪出没，孤舫鸟联翩。常爱千钧重，深思万事捐。报恩非徇禄，还逐贾人船。,
旅宿淮阳亭口号（一作宋之问诗）,张九龄,日暮荒亭上，悠悠旅思多。故乡临桂水，今夜渺星河。暗草霜华发，空亭雁影过。兴来谁与晤，劳者自为歌。,
奉和圣制登封礼毕洛城酺宴,张九龄,大君毕能事，端扆乐成功。运与千龄合，欢将万国同。汉酺歌圣酒，韶乐舞薰风。河洛荣光遍，云烟喜气通。春华顿觉早，天泽倍知崇。草木毕沾被，犹言不在躬。,
国亲故（后缺）,张九龄,嵩岳神惟降，汾川鼎气雄。生才作霖雨，继代有清通。天下称贤相，朝端挹至公。自家来佐国，移孝入为忠。霜露多前感，丘园想旧风。扈巡过晋北，问俗到河东。便道恩华降，还乡礼教崇。野尊延故老，朝服见儿童。,
奉和圣制烛龙斋祭,张九龄,上帝临下，鉴亦有光。孰云阴骘，惟圣克彰。六月徂暑，四郊愆阳。我后其勤，告于坛场。精意允溢，群灵鼓舞。蔚兮朝云，沛然时雨。雨我原田，亦既有年。烛龙煌煌，明宗报祀。于以助之，天人帝子。闻诗有训，国风兹始。,
临泛东湖（时任洪州）,张九龄,郡庭日休暇，湖曲邀胜践。乐职在中和，灵心挹上善。乘流坐清旷，举目眺悠缅。林与西山重，云因北风卷。晶明画不逮，阴影镜无辨。晚秀复芬敷，秋光更遥衍。万族纷可佳，一游岂能展。羁孤忝邦收，顾己非时选。梁公世不容，长孺心亦褊。永念出笼挚，常思退疲蹇。岁徂风露严，日恐兰苕剪。佳辰不可得，良会何其鲜。罢兴还江城，闭关聊自遣。,
入庐山仰望瀑布水,张九龄,绝顶有悬泉，喧喧出烟杪。不知几时岁，但见无昏晓。闪闪青崖落，鲜鲜白日皎。洒流湿行云，溅沫惊飞鸟。雷吼何喷薄，箭驰入窈窕。昔闻山下蒙，今乃林峦表。物情有诡激，坤元曷纷矫。默然置此去，变化谁能了。,
山居秋暝,王维,空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。,山水诗，唐诗三百首
送元二使安西,王维,渭城朝雨浥轻尘，客舍青青柳色新。劝君更尽一杯酒，西出阳关无故人。,友情诗，唐诗三百首，小学，初中
九月九日忆山东兄弟,王维,独在异乡为异客，每逢佳节倍思亲。遥知兄弟登高处，遍插茱萸少一人。,重阳节，思乡诗，唐诗三百首，小学
使至塞上,王维,单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。,边塞诗，初中，赞美诗
鸟鸣涧,王维,人闲桂花落，夜静春山空。月出惊山鸟，时鸣春涧中。,山水诗，描写春天，小学
鹿柴,王维,空山不见人，但闻人语响。返景入深林，复照青苔上。,唐诗三百首
竹里馆,王维,独坐幽篁里，弹琴复长啸。深林人不知，明月来相照。,山水诗，描写月亮，唐诗三百首，初中，孤独
送别,王维,山中相送罢，日暮掩柴扉。春草年年绿，王孙归不归。,送别诗，友情诗，唐诗三百首
送别,王维,下马饮君酒，问君何所之。君言不得意，归卧南山陲。但去莫复问，白云无尽时。,送别诗，友情诗，唐诗三百首
终南别业,王维,中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。,田园诗，唐诗三百首
积雨辋川庄作,王维,积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争度罢，海鸥何事更相疑。,田园诗，唐诗三百首
终南山,王维,太乙近天都，连山到海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。,唐诗三百首，高中
观猎,王维,风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。,
杂诗,王维,君自故乡来，应知故乡事。来日绮窗前，寒梅著花未？,思乡诗，唐诗三百首
杂诗,王维,朝因折杨柳，相见洛阳隅。楚国无如妾，秦家自有夫。对人传玉腕，映烛解罗襦。人见东方骑，皆言夫婿殊。持谢金吾子，烦君提玉壶。,
杂诗,王维,双燕初命子，五桃新作花。王昌是东舍，宋玉次西家。小小能织绮，时时出浣纱。亲劳使君问，南陌驻香车。,
渭城曲,王维,渭城朝雨浥轻尘，客舍青青柳色新。劝君更尽一杯酒，西出阳关无故人。,
渭城曲,王维,渭城朝雨浥轻尘，客舍青青柳色新。劝君更尽一杯酒，西出阳关无故人。,送别诗
红豆,王维,红豆生南国，春来发几枝。愿君多采撷，此物最相思。,唐诗三百首
渭川田家,王维,斜阳（一作光）照墟落。穷巷牛羊归。野老念牧童（一作僮仆）。倚杖候荆扉。雉［句隹］麦苗秀。蚕眠桑叶稀。田夫荷锄至（一作立）。相见语依依。即此羡闲逸。怅然吟式微。,
渭川田家,王维,斜光照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄立，相见语依依。即此羡闲逸，怅然吟式微。,
渭川田家,王维,斜阳照墟落，穷巷牛羊归。野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。,田园诗，唐诗三百首
过香积寺,王维,不知香积寺，数里入云峰。古木无人径，深山何处钟。泉听咽危石，日色冷青松。薄暮空潭曲，安禅制毒龙。,唐诗三百首
桃源行,王维,〔时年十九〕渔舟逐水爱山春。两岸桃花夹去（一作古）津。坐看红树不知远。行尽青溪不见人。山口潜行始隈［阝奥］。山开旷望旋平陆。遥看一处攒云树。近入千家散花竹。樵客初传汉姓名。居人未改秦衣服。居人共住武陵源。还从物外起田园。月明松下房栊静（一作净）。日出云中鸡犬喧。惊（一作忽）闻俗客争来集。竞引还家问都（一作乡）邑。平明闾巷扫花开。薄暮渔樵乘水入。初因避地去人间。及至（一作更闻）成仙遂（一作去）不还。峡里谁知有人事。世中遥望空云山。不疑灵境难闻见。尘心未尽思乡县。出洞无论隔山水。辞家终拟长游衍。自谓经过旧不迷。安知峰（一作岑）壑今来变。当时知记入山深。青溪几曲（一作度）到云林。春来遍是桃花水。不辩仙源河处寻。,
桃源行,王维,渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。,唐诗三百首
山中,王维,荆溪白石出，天寒红叶稀。山路元无雨，空翠湿人衣。,田园诗，描写秋天
西施咏,王维,艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。,唐诗三百首
少年行,王维,一身能擘两雕弧，虏骑千重只似无。偏坐金鞍调白羽，纷纷射杀五单于。,
汉江临眺,王维,楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。,山水诗，唐诗三百首
辛夷坞,王维,木末芙蓉花，山中发红萼。涧户寂无人，纷纷开且落。,田园诗，描写花
青溪,王维,〔一作过青溪水作〕言入黄花川。每逐青溪水。随山将万转。趣途无百里。声喧乱石中。色静深松里。漾（一作演）漾泛菱荇。澄澄映葭苇。我心素已闲。清川（一作明）澹如此。请留盘石上。垂钓将已矣。,
青溪,王维,言入黄花川，每逐青溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留盘石上，垂钓将已矣。,山水诗，唐诗三百首
老将行,王维,少年十五二十时，步行夺得胡马骑。射杀中山白额虎，肯数邺下黄须儿。一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路傍时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射天将，耻令越甲鸣吴军。莫嫌旧日云中守，犹堪一战取功勋。,
老将行,王维,少年十五二十时，步行夺得胡马骑。射杀山中白额虎，肯数邺下黄须儿。一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞雀无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颖川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾君。莫嫌旧日云中守，犹堪一战取功勋。,唐诗三百首
辋川闲居赠裴秀才迪,王维,寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。复值接舆醉，狂歌五柳前。,描写秋天，唐诗三百首
归嵩山作,王维,清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。,山水诗，唐诗三百首
送梓州李使君,王维,万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。,送别诗，友情诗，唐诗三百首
酬张少府,王维,晚年唯好静，万事不关心。自顾无长策，空知返旧林。松风吹解带，山月照弹琴。君问穷通理，渔歌入浦深。,友情诗，唐诗三百首
洛阳女儿行,王维,洛阳女儿对门居，才可容颜十五余。良人玉勒乘骢马，侍女金盘脍鲤鱼。画阁朱楼尽相望，红桃绿柳垂檐向。罗帏送上七香车，宝扇迎归九华帐。狂夫富贵在青春，意气骄奢剧季伦。自怜碧玉亲教舞，不惜珊瑚持与人。春窗曙灭九微火，九微片片飞花琐。戏罢曾无理曲时，妆成只是熏香坐。城中相识尽繁华，日夜经过赵李家。谁怜越女颜如玉，贫贱江头自浣纱。,唐诗三百首
从军行,王维,吹角动行人。喧喧行人起。笳悲（一作应）马嘶乱。争渡金（一作黄）河水。日暮沙漠陲。战声（一作力战）烟尘里。尽系名王颈。归来献（一作报）天子。,
送綦毋潜落第还乡,王维,〔一作送别〕圣代无隐者。英灵尽来归。遂令东山客。不得顾采薇。既至君（一作金）门远。孰云吾道非。江淮度寒食。京洛（一作兆）缝春衣。置酒临长道（一作长安道。一作长亭送）。同心与我违。行当浮桂棹。未几拂荆扉。远树带行客。孤村（一作城）当落晖。吾谋适不用。勿谓知音稀。,
送綦毋潜落第还乡,王维,圣代无隐者，英灵尽来归。遂令东山客，不得顾采薇。既至金门远，孰云吾道非？江淮度寒食，京洛缝春衣。置酒长安道，同心与我逢。行当浮桂棹，未几拂荆扉。远树带行客，孤城当落晖。吾谋适不用，勿谓知音稀。,友情诗，唐诗三百首
秋夜曲,王维,桂魄初生秋露微，轻罗已薄未更衣。银筝夜久殷勤弄，心怯空房不忍归。,描写秋天，思念诗，唐诗三百首
新晴野望,王维,新晴原野旷，极目无氛垢。郭门临渡头，村树连溪口。白水明田外，碧峰出山後。农月无闲人，倾家事南亩。,田园诗
和贾至舍人早朝大明宫之作,王维,绛帻鸡人报晓筹，尚衣方进翠云裘。九天阊阖开宫殿，万国衣冠拜冕琉。日色才临仙掌动，香烟欲傍衮龙浮。朝罢须裁五色诏，佩声归到凤池头。,唐诗三百首
书事,王维,轻阴阁小雨，深院昼慵开。坐看苍苔色，欲上人衣来。,
息夫人,王维,莫以今时宠，能忘旧日恩。看花满眼泪，不共楚王言。,
夷门歌,王维,七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。,
夷门歌,王维,七雄雄雌犹未分，攻城杀将何纷纷。秦兵益围邯郸急，魏王不救平原君。公子为嬴停驷马，执辔愈恭意愈下。亥为屠肆鼓刀人，嬴乃夷门抱关者。非但慷慨献良谋，意气兼将身命酬。向风刎颈送公子，七十老翁何所求。,
春中田园作,王维,屋上春鸠鸣，村边杏花白。持斧伐远扬，荷锄觇泉脉。归燕识故巢，旧人看新历。临觞忽不御，惆怅远行客。,田园诗，描写春天
酬郭给事,王维,洞门高阁霭余辉，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。,唐诗三百首
陇西行,王维,十里一走马，五里一扬鞭。都护军书至，匈奴围酒泉。关山正飞雪，烽戍断无烟。,战争诗
栾家濑,王维,飒飒秋雨中，浅浅石溜泻。跳波自相溅，白鹭惊复下。,
出塞作,王维,居延城外猎天骄，白草连山野火烧。暮云空碛时驱马，秋日平原好射雕。护羌校尉朝乘障，破虏将军夜渡辽。玉靶角弓珠勒马，汉家将赐霍嫖姚。,
送秘书晁监还日本国,王维,积水不可极，安知沧海东。九州何处远，万里若乘空。向国唯看日，归帆但信风。鳌身映天黑，鱼眼射波红。乡树扶桑外，主人孤岛中。别离方异域，音信若为通。,
春日与裴迪过新昌里访吕逸人不遇,王维,桃源一向绝风尘，柳市南头访隐沦。到门不敢题凡鸟，看竹何须问主人。城上青山如屋里，东家流水入西邻。闭户著书多岁月，种松皆老作龙鳞。,
伊州歌,王维,清风明月苦相思，荡子从戎十载馀。征人去日殷勤嘱，归雁来时数附书。,思念诗
漆园,王维,古人非傲吏，自阙经世务。偶寄一微官，婆娑数枝树。,
孟城坳,王维,新家孟城口，古木余衰柳。来者复为谁？空悲昔人有。,
赠郭给事,王维,洞门高阁霭余晖，桃李阴阴柳絮飞。禁里疏钟官舍晚，省中啼鸟吏人稀。晨摇玉佩趋金殿，夕奉天书拜琐闱。强欲从君无那老，将因卧病解朝衣。,
蓝田山石门精舍?,王维,〔英华以前八句另为一首。注云。集本二诗共为一首。〕落日山水好。漾舟信归风。探奇（一作玩寄）不觉远。因以缘（一作寻）源穷。遥爱云木秀（一作翠）。初疑（一作言）路不同。安（一作谁）知清流转。偶与前山通。舍舟理轻策。果然惬所适。老僧四五人。逍遥荫松柏。朝梵林未（一作方）曙。夜禅山（一作心）更寂。道心及（一作友）牧童。世事问樵客。暝宿长林（一作井）下。焚香卧瑶席。涧芳袭人衣。山月映石壁。再寻畏迷误。明发更登历。笑谢桃源人。花红复来觌。,
晦日游大理韦卿城南别业四声依次用各六韵,王维,（册4　卷125　页1245d）与世澹无事。自然江海人。侧闻尘外游。解骖（一作弁）［车尼］朱轮。平（一作极）野照暄景。上天垂春云。张组竟北阜。泛舟过东邻。故乡信高会。牢醴及佳辰（一作家臣）。幸同击壤乐。心荷尧为君。郊居杜陵下。永日同携手。仁（一作入）里霭川阳。平原见峰首。园庐鸣春鸠。林薄媚新柳。上卿始登席。故老前为寿。临当游（一作送）南陂。约略执杯酒。归欤绌（一作继）微官。惆怅心自咎。冬中余雪在。墟上春流驶。风日畅怀抱。山川多秀（一作好天）气。［周彡］胡先晨炊（一作丰酌)。庖脍亦云（一作後）至。高情浪海岳。浮生寄天地。君子外簪缨。埃尘良不啻。所乐衡门中。陶然忘其贵。高馆临澄陂。旷然荡（一作望理）心目。淡荡动云天。玲珑映墟曲。鹊巢结空林。雉［句隹］响幽谷。应接无闲暇。徘徊以（一作似）踯躅。纡组上春堤。侧弁倚乔木。弦望忽已晦。後期洲应绿。,
晦日游大理韦卿城南别业四声依次用各六韵,王维,与世澹无事，自然江海人。侧闻尘外游，解骖车尼朱轮。平野照暄景，上天垂春云。张组竟北阜，泛舟过东邻。故乡信高会，牢醴及佳辰。幸同击壤乐，心荷尧为君。郊居杜陵下，永日同携手。仁里霭川阳，平原见峰首。园庐鸣春鸠，林薄媚新柳。上卿始登席，故老前为寿。临当游南陂，约略执杯酒。归欤绌微官，惆怅心自咎。冬中馀雪在，墟上春流驶。风日畅怀抱，山川多秀气。雕胡先晨炊，庖脍亦云至。高情浪海岳，浮生寄天地。君子外簪缨，埃尘良不啻。所乐衡门中，陶然忘其贵。高馆临澄陂，旷然荡心目。淡荡动云天，玲珑映墟曲。鹊巢结空林，雉雊响幽谷。应接无闲暇，徘徊以踯躅。纡组上春堤，侧弁倚乔木。弦望忽已晦，后期洲应绿。,
燕子龛禅师,王维,〔一本有咏字〕山中燕子龛。路剧羊肠恶。裂地竞盘屈。插天多峭［谔，“山”代“讠”］。瀑泉吼而喷。怪石看欲落。伯禹访未知。五丁愁不凿。上人无生缘。生长居紫阁。六时自捶磬。一饮常带索。种田烧白云。斫漆响丹壑。行随拾栗猿。归对巢松鹤。时许山神请。偶逢洞仙博。救世多慈悲。即心无行作。周商倦积阻。蜀物多淹泊。岩腹乍旁穿。涧唇时外拓。桥因倒树架。栅值垂藤缚。鸟道悉已平。龙宫为之涸。跳波谁揭厉。绝壁免扪摸。山木日阴阴。结跏归旧林。一向石门里。任君春草深。,
燕子龛禅师,王维,山中燕子龛，路剧羊肠恶。裂地竞盘屈，插天多峭崿。瀑泉吼而喷，怪石看欲落。伯禹访未知，五丁愁不凿。上人无生缘，生长居紫阁。六时自搥磬，一饮常带索。种田烧白云，斫漆响丹壑。行随拾栗猿，归对巢松鹤。时许山神请，偶逢洞仙博。救世多慈悲，即心无行作。周商倦积阻，蜀物多淹泊。岩腹乍旁穿，涧唇时外拓。桥因倒树架，栅值垂藤缚。鸟道悉已平，龙宫为之涸。跳波谁揭厉，绝壁免扪摸。山木日阴阴，结跏归旧林。一向石门里，任君春草深。,
横吹曲辞陇头吟,王维,长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄落尽海西头。,
山居即事,王维,寂寞掩柴扉，苍茫对落晖。鹤巢松树遍，人访荜门稀。绿竹含新粉，红莲落故衣。渡头烟火起，处处采菱归。,孤独
偶然作六首,王维,楚国有狂夫。茫然无心想。散发不冠带。行歌南陌上。孔丘与之言。仁义莫能奖。未尝肯问天。何事须击壤。复笑采薇人。胡为乃长往。田舍有老翁。垂白衡门里。有时农事闲。斗酒呼邻里。喧聒茅檐下。或坐或复起。短褐不为薄。园葵固足美。动则长子孙。不曾相城市。五帝与三王。古来称天（一作君）子。干戈将揖让。毕竟何者是。得意苟为乐。野田安足鄙。且当放（一作忘）怀（一作志）去。行行没余齿。日夕见太行。沈吟未能去。问君何以然。世网婴我故。小妹日成长。兄弟未有娶。家贫禄既薄。储蓄非有素。几回欲奋飞。踟蹰复相顾。孙登长啸台。松竹有遗处。相去讵几许。故人在中路。爱染日已薄。禅寂日已固。忽乎吾将行。宁俟岁云暮。陶潜任天真。其性颇耽酒。自从弃官来。家贫不能有。九月九日时。菊花空满手。中心窃自思。傥有人送否。白衣携壶觞。果来遗老叟。且喜得斟酌。安问升与斗。奋衣野田中。今日嗟无负（一作有）。兀傲迷东西。蓑笠不能守。倾倒强行行。酣歌归五柳。生事不曾问。肯愧家中妇（一作帚）。赵女弹箜篌。复能邯郸舞。夫婿轻薄儿。斗鸡事齐主。黄金买歌笑。用钱不复数。许史相经过。高门盈四牡。客舍有儒生。昂藏出邹鲁。读书三十年。腰间（一作下）无尺组。被服圣人教。一生自穷苦。老来懒赋诗。惟有老相随。宿世（一作当代）谬词客。前生应画师。（维善画破墨山水）。不能舍余习。偶被世人知。名字本皆是。此心还不知。（《万首唐人绝句》取中四句为绝句。题曰题辋川图）。,
送李睢阳,王维,〔一本以前九句自为一首〕将置酒。思悲翁。使君去。出城东。麦渐渐。雉子斑。槐阴阴。到潼关。骑连连。车迟迟（一作连连）。心中悲。宋又远。周间之。南淮夷。东齐儿。碎碎织练与素丝。游人贾客信难持。五谷前熟方可为。下车闭［“门”内“合”］君当思。天子当殿俨衣裳。大官尚食陈羽觞。彤庭散绶垂鸣［王当］。黄纸诏书出东厢。轻纨叠绮烂生光。宗室子弟君最贤。分忧当为百辟先。布衣一言相为死。何况圣主恩如天。鸾声哕哕鲁侯旗。明年上计朝京师。须忆今日斗酒别。慎忽富贵忘我为。,
故南阳夫人樊氏挽歌,王维,锦衣馀翟茀，绣毂罢鱼轩。淑女诗长在，夫人法尚存。凝笳随晓旆，行哭向秋原。归去将何见，谁能返戟门。,
故南阳夫人樊氏挽歌,王维,石［帘，“卯”代“巾”］恩荣重。金吾车骑盛。将朝每赠言。入室还相敬。叠鼓秋城动。悬旌寒日映。不言长不归。环佩犹将听。,
燕支行,王维,〔时年二十一〕汉家天（一作大）将才且雄。来时（一作时来）谒帝明光宫。万乘亲推双阙下。千官出饯五陵东。誓辞甲第金门里。身作长城玉塞中。卫霍才堪一骑将。朝廷不数贰师功。赵魏燕韩多劲卒。关西侠少何咆勃。报仇只是闻尝胆。饮酒不曾妨刮骨。画戟雕戈白日寒。连旗大旆黄尘没。叠鼓遥翻瀚海波。鸣笳乱动天山月。麒麟锦带佩吴钩。飒沓青骊跃紫骝。拔剑已断天骄臂。归鞍共饮月支头。汉兵大呼一当百。虏骑相看哭且愁。教战虽令赴汤火。终知上将先伐谋。,
故南阳夫人樊氏挽歌,王维,石窌恩荣重，金吾车骑盛。将朝每赠言，入室还相敬。叠鼓秋城动，悬旌寒日映。不言长不归，环佩犹将听。,
与胡居士皆病寄此诗兼示学人二首,王维,一兴微尘念，横有朝露身。如是睹阴界，何方置我人。碍有固为主，趣空宁舍宾。洗心讵悬解，悟道正迷津。因爱果生病，从贪始觉贫。色声非彼妄，浮幻即吾真。四达竟何遣，万殊安可尘。胡生但高枕，寂寞与谁邻。战胜不谋食，理齐甘负薪。予若未始异，讵论疏与亲。浮空徒漫漫，泛有定悠悠。无乘及乘者，所谓智人舟。讵舍贫病域，不疲生死流。无烦君喻马，任以我为牛。植福祠迦叶，求仁笑孔丘。何津不鼓棹，何路不摧輈。念此闻思者，胡为多阻修。空虚花聚散，烦恼树稀稠。灭相成无记，生心坐有求。降吴复归蜀，不到莫相尤。,
登河北城楼作,王维,井邑傅岩上，客亭云雾间。高城眺落日，极浦映苍山。岸火孤舟宿，渔家夕鸟还。寂寥天地暮，心与广川闲。,
与胡居士皆病寄此诗兼示学人二首,王维,一兴微尘念。横有朝露身。如是睹（一作都）阴界。何方置我人。碍有固为主。趣空宁舍宾。洗心讵悬解。悟道正迷津。因爱果生病。从贪始觉贫。色声非彼妄。浮幻即吾真。四达竟何遣。万殊安可尘。胡生但高枕。寂寞与谁邻。战胜不谋食。理齐甘负薪。予若未始异。讵论疏与亲。浮空徒漫漫。泛有定悠悠。无乘及乘者。所谓智人舟。讵舍贫病域。不疲生死流。无烦君喻马。任以我为牛。植福祠迦叶。求仁笑孔丘。何津不鼓棹。何路不摧辀。念此闻思者。胡为多阻修。空虚花聚散。烦恼树稀稠。灭相（一作想）成无记。生心坐有求。降吴复归蜀。不到莫相尤。,
杂诗三首,王维,家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。,描写梅花，思念诗
寓言二首（次首《律髓》入侠少类，作卢象《,王维,朱绂谁家子，无乃金张孙。骊驹从白马，出入铜龙门。问尔何功德，多承明主恩。斗鸡平乐馆，射雉上林园。曲陌车骑盛，高堂珠翠繁。奈何轩冕贵，不与布衣言。君家御沟上，垂柳夹朱门。列鼎会中贵，鸣珂朝至尊。生死在八议，穷达由一言。须识苦寒士，莫矜狐白温。,
酌酒与裴迪,王维,酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。,
早朝,王维,柳暗百花明，春深五凤城。城乌睥睨晓，宫井辘轳声。方朔金门侍，班姬玉辇迎。仍闻遣方士，东海访蓬瀛。,
早朝,王维,皎洁明星高。苍茫远天曙。槐雾暗（一作郁）不开。城鸦鸣稍去。始闻高阁声。莫辨更衣处。银烛已成行。金（一作重）门俨驺驭。,
登楼歌,王维,聊上君兮高楼。飞甍鳞次兮在下。俯十二兮通衢。绿槐参差兮车马。却瞻兮龙首。前眺兮宜春。王畿郁兮千里。山河壮兮咸秦。舍人下兮青宫。据胡床兮书空。执戟疲于下位。老夫好隐兮墙东。亦幸有张伯英草圣兮龙腾［叫，“虫”代“口”］跃。摆长云兮捩回风。琥珀酒兮［周彡］胡饭。君不御兮日将晚。秋风兮吹衣。夕鸟兮争返。孤砧发兮东城。林薄暮兮蝉声远。时不可兮再得。君何为兮偃蹇。,
饭覆釜山僧,王维,晚知清净理。日与人群疏。将候远山僧。先期扫弊庐。果从云峰里。顾我蓬蒿居。藉草饭松屑。焚香看道书。然灯昼欲尽。鸣磬夜方初。一悟寂为乐。此日（一作生）闲有余。思归何必深。身世犹空虚。,
蓝田山石门精舍,王维,落日山水好，漾舟信归风。探奇不觉远，因以缘源穷。遥爱云木秀，初疑路不同。安知清流转，偶与前山通。舍舟理轻策，果然惬所适。老僧四五人，逍遥荫松柏。朝梵林未曙，夜禅山更寂。道心及牧童，世事问樵客。暝宿长林下，焚香卧瑶席。涧芳袭人衣，山月映石壁。再寻畏迷误，明发更登历。笑谢桃源人，花红复来觌。,
纳凉,王维,乔木万余株。清流贯其中。前临大川口。豁达来长风。涟漪涵白沙。素鲔如游空。偃卧盘石上。翻涛沃微躬。漱流复濯足。前对钓鱼翁。贪饵凡几许。徒思莲叶东。,
自大散以往，深林密竹，磴道盘曲四五十里至,王维,危径几万转，数里将三休。回环见徒侣，隐映隔林丘。飒飒松上雨，潺潺石中流。静言深溪里，长啸高山头。望见南山阳，白露霭悠悠。青皋丽已净，绿树郁如浮。曾是厌蒙密，旷然销人忧。,
纳凉,王维,乔木万馀株，清流贯其中。前临大川口，豁达来长风。涟漪涵白沙，素鲔如游空。偃卧盘石上，翻涛沃微躬。漱流复濯足，前对钓鱼翁。贪饵凡几许，徒思莲叶东。,
李陵咏,王维,〔时年十九〕汉家李将军。三代将门子。结发有奇策。少年成壮士。长驱塞上儿。深入单于垒。旌旗列相向。箫鼓悲何已。日暮沙漠陲。战声烟尘里。将令骄虏灭。岂独名王侍。既失大军援。遂婴穹庐耻。少小蒙汉恩。何堪坐思此。深衷欲有报。投躯未能死。引领望子卿。非君谁相理。,
洛阳女儿行（　册4　卷125　页1258a）,王维,〔时年十六。一作十八〕洛阳女儿对门居。才可容颜十五余。良人玉勒乘骢马。侍女金盘［鱼会］鲤鱼。画阁朱楼尽相望。红桃绿柳垂檐向。罗帷送上七香车。宝扇迎归九华帐。狂夫福贵在青春。意气骄奢剧季伦。自怜碧玉亲教舞。不惜珊瑚持与人。春窗曙灭九微火。九微片片飞花琐。戏罢曾无理曲时。妆成祗是薰香坐。城中相识尽繁华。日夜经过赵李家。谁怜越女颜如玉。贫贱江头白浣纱。,
华岳,王维,西岳出浮云。积雪（一作翠）在太清。连天凝（一作疑）黛色。百里遥青冥。白日为之（一作大）寒。森沈华阴城。昔闻乾坤闭（一作开）。造（一作变）化生巨灵。右足踏方止（一作山）。左手推削成。天地忽开拆。大河注东溟。遂为西峙岳（一作岳崎）。雄雄镇秦京。大君包覆载。至德被群生。上帝伫昭告。金天思奉迎。人（一作神）祗望幸久。何独禅云亭。,
扶南曲歌词五首,王维,翠羽流苏帐，春眠曙不开。羞从面色起，娇逐语声来。早向昭阳殿，君王中使催。堂上青弦动，堂前绮席陈。齐歌卢女曲，双舞洛阳人。倾国徒相看，宁知心所亲。香气传空满，妆华影箔通。歌闻天仗外，舞出御楼中。日暮归何处，花间长乐宫。宫女还金屋，将眠复畏明。入春轻衣好，半夜薄妆成。拂曙朝前殿，玉墀多珮声。朝日照绮窗，佳人坐临镜。散黛恨犹轻，插钗嫌未正。同心勿遽游，幸待春妆竟。,
扶南曲歌词五首,王维,〔通典云：武德初，因隋旧制，奏九部乐，四曰扶南。唐书礼乐志云：天宝乐曲，皆以边地名。自河西至者，有扶南乐舞。〕翠羽流苏帐。春眠曙不开。羞从面色起。娇逐语声来。早向昭阳殿。君王中使催。堂上青弦动。堂前绮席陈。齐歌卢女曲。双舞洛阳人。倾国徒相看。宁知心所亲。香气传空满。妆华影箔通。歌闻天仗外。舞出御楼（一作筵）中。日暮归何处。花间长乐宫。宫女还金屋。将眠复畏明。入春轻衣好。半夜薄妆成。拂曙朝前殿。玉墀（一作除）多佩声。朝日照绮窗。佳人坐临镜。散黛恨犹轻。插钗嫌未正。同心勿遽游。幸待春妆竟。,
待储光羲不至,王维,重门朝已启，起坐听车声。要欲闻清佩，方将出户迎。晚钟鸣上苑，疏雨过春城。了自不相顾，临堂空复情。,友情诗
苦热行,王维,赤日满天地，火云成山岳。草木尽焦卷，川泽皆竭涸。轻纨觉衣重，密树苦阴薄。莞簟不可近，絺绤再三濯。思出宇宙外，旷然在寥廓。长风万里来，江海荡烦浊。却顾身为患，始知心未觉。忽入甘露门，宛然清凉乐。,
同比部杨员外十五夜游有怀静者季,王维,（册4　卷125　页1261a）承明少休沐。建礼省文书。夜漏行人息。归鞍落日余。悬知三五夕。万户千门辟。夜出曙翻归。倾城满南陌。陌头驰骋尽繁华。王孙公子五侯家。由来月明如白日。共道春灯胜百花。聊看侍中千宝骑。强识小妇七香车。香车宝马共喧阗。个里多情侠少年。竞向长杨柳市北。肯过精舍竹林前。独有仙郎心寂寞。却将宴坐为行乐。傥觉（一作觅）忘怀共往来。幸沾同舍甘藜藿。,
奉和圣制天长节赐宰臣歌应制,王维,（册4　卷125　页1262a）太阳升兮照万方。开阊阖兮临玉堂。俨冕旒兮垂衣裳。金天净兮丽三光。彤庭曙兮延八荒。德合天兮礼神遍。灵芝生兮庆云见。唐尧後兮稷契臣。匝宇宙兮华胥人。尽九服兮皆四邻。乾降瑞兮坤降（一作献）珍。,
故人张諲工诗善易卜兼能丹青草隶，顷以诗见,王维,不逐城东游侠儿，隐囊纱帽坐弹棋。蜀中夫子时开卦，洛下书生解咏诗。药阑花径衡门里，时复据梧聊隐几。屏风误点惑孙郎，团扇草书轻内史。故园高枕度三春，,
同比部杨员外十五夜游有怀静者季,王维,承明少休沐，建礼省文书。夜漏行人息，归鞍落日馀。悬知三五夕，万户千门辟。夜出曙翻归，倾城满南陌。陌头驰骋尽繁华，王孙公子五侯家。由来月明如白日，共道春灯胜百花。聊看侍中千宝骑，强识小妇七香车。香车宝马共喧阗，个里多情侠少年。竞向长杨柳市北，肯过精舍竹林前。独有仙郎心寂寞，却将宴坐为行乐。傥觉忘怀共往来，幸沾同舍甘藜藿。,
奉和圣制天长节赐宰臣歌应制,王维,太阳升兮照万方，开阊阖兮临玉堂，俨冕旒兮垂衣裳。金天净兮丽三光，彤庭曙兮延八荒。德合天兮礼神遍，灵芝生兮庆云见。唐尧后兮稷契臣，匝宇宙兮华胥人。,
送魏郡李太守赴任,王维,与君伯氏（一作兄）别。又欲与君离。君行无几日。当复隔山陂。苍茫秦川尽。日落桃林塞。独树临关门。黄河向天外。前经洛阳陌。宛洛故人稀。故人离别尽。淇上转骖［马非］。企予悲送远。惆怅睢阳路。古木官渡平。秋城邺宫（一作都）故。想君行县日。其出从如云。遥思魏公子。复忆李将军。,
送从弟蕃游淮南,王维,读书复骑射。带剑游淮阴。淮阴少年辈。千里远相寻。高义难自隐。明时宁陆沈。岛夷九州外。泉馆三山深。席帆聊问罪。卉服尽成擒。归来见天子。拜爵赐黄金。忽思鲈鱼［鱼会］。复有沧洲心。天寒蒹葭渚。日露云梦林。江城下枫叶。淮上闻秋砧。送归青门外。车马去［侵，“马”代“亻”］［侵，“马”代“亻”］。惆怅新丰树。空余天际禽。,
丁宇田家有赠,王维,〔英华作田家赠丁禹。注云。集作丁宇。误也。〕君心尚栖隐。久欲傍归路。在朝每为言。解印果成趣。晨鸡鸣邻里。群动从所务。农夫行饷田。闺妾（一作妇）起缝素。开轩御衣服。散帙理章句。时吟招隐诗。或制闲居赋。新晴望郊郭。日映（一作［日失］）桑榆暮。阴昼（一作荫尽）小苑城。微明渭川树。揆予宅闾井。幽赏何由屡。道存终不忘。迹异难相遇。此时惜离别。再来芳菲度。,
田家,王维,旧谷行将尽，良苗未可希。老年方爱粥，卒岁且无衣。雀乳青苔井，鸡鸣白板扉。柴车驾羸牸，草屩牧豪豨。夕雨红榴拆，新秋绿芋肥。饷田桑下憩，旁舍草中归。住处名愚谷，何烦问是非。,
同崔傅答贤弟,王维,洛阳才子姑苏客。桂苑（一作杜宛）殊非故（一作旧）乡陌。九江枫树几回青。一片扬州五湖白。扬州时有下江兵。兰陵镇前吹笛声。夜火人归富春郭。秋风鹤唳石头城。周郎陆弟为俦侣。对舞前溪歌白［纟宁］。曲几书留小史家。草堂棋赌山阴墅。衣冠若话外台臣。先数夫君席上珍。更闻台阁求三语。遥想风流第一人。,
青雀歌,王维,〔与卢象、崔兴宗、裴迪、弟缙同赋。〕青雀翅羽短。未能远食玉山禾。犹胜黄雀争上下。唧唧空仓复若何。,
答张五弟,王维,终南有茅屋。前对终南山。终年无客常闭关。终日无心长自闲。不妨饮酒复垂钓。君但能来相往还。,
送魏郡李太守赴任,王维,与君伯氏别，又欲与君离。君行无几日，当复隔山陂。苍茫秦川尽，日落桃林塞。独树临关门，黄河向天外。前经洛阳陌，宛洛故人稀。故人离别尽，淇上转骖騑。企予悲送远，惆怅睢阳路。古木官渡平，秋城邺宫故。想君行县日，其出从如云。遥思魏公子，复忆李将军。,
送从弟蕃游淮南,王维,读书复骑谢，带剑游淮阴。淮阴少年辈，千里远相寻。高义难自隐，明时宁陆沉。岛夷九州外，泉馆三山深。席帆聊问罪，卉服尽成擒。归来见天子，拜爵赐黄金。忽思鲈鱼鲙，复有沧洲心。天寒蒹葭渚，日落云梦林。江城下枫叶，淮上闻秋砧。送归青门外，车马去駸駸。惆怅新丰树，空馀天际禽。,
留别山中温古上人兄并示舍弟缙,王维,解薜登天朝。去师偶时（一作将）哲。岂惟山中人。兼负松上月。宿昔同游止。致身云霞末。开轩临颍阳。卧视飞鸟没。好依盘石饭。屡对瀑泉渴。理齐小狎（一作狎小）隐。道胜宁外物。舍弟官崇高。宗兄此（一作比）削发。荆扉但洒扫。乘闲当过歇（一作拂）。,
奉和圣制登降圣观与宰臣等同望应制,王维,凤扆朝碧落，龙图耀金镜。维岳降二臣，戴天临万姓。山川八校满，井邑三农竟。比屋皆可封，谁家不相庆。林疏远村出，野旷寒山静。帝城云里深，渭水天边映。佳气含风景，颂声溢歌咏。端拱能任贤，弥彰圣君圣。,
奉和圣制送不蒙都护兼鸿胪卿归安西应制,王维,上卿增命服，都护扬归旆。杂虏尽朝周，诸胡皆自郐。鸣笳瀚海曲，按节阳关外。落日下河源，寒山静秋塞。万方氛祲息，六合乾坤大。无战是天心，天心同覆载。,
留别山中温古上人兄并示舍弟缙,王维,解薜登天朝，去师偶时哲。岂惟山中人，兼负松上月。宿昔同游止，致身云霞末。开轩临颍阳，卧视飞鸟没。好依盘石饭，屡对瀑泉渴。理齐小狎隐，道胜宁外物。舍弟官崇高，宗兄此削发。荆扉但洒扫，乘闲当过歇。,
和贾舍人早朝大明宫之作,王维,绛帻鸡人报晓筹，尚衣方进翠云裘。九天阊阖开宫殿，万国衣冠拜冕旒。日色才临仙掌动，香烟欲傍衮龙浮。朝罢须裁五色诏，佩声归到凤池头。,
奉和圣制登降圣观与宰臣等同望应制,王维,凤扆朝碧落。龙图耀金镜。维岳降二臣。戴天临万姓。山川八校满。井邑三农竟。比屋皆可封。谁家不相庆。林疏远村出。野旷寒山静。帝城云里深。渭水天边映。佳气含风景。颂声溢歌咏。端拱能任贤。弥彰圣君圣。,
奉和圣制送不蒙都护兼鸿胪卿归安西应制,王维,上卿增命服。都护扬归旆。杂虏尽朝周。诸胡皆自郐。鸣笳瀚海曲。按节阳关外。落日下河源。寒山静秋塞。万方氛祲息。六合乾坤大（一作泰）。无战是天心。天心同覆载。,
早春行,王维,紫梅发初遍。黄鸟歌犹涩。谁家折杨女。弄春如不及。爱水看妆坐。羞人映花立。香畏风吹散。衣愁露沾湿。玉闺青门里。日落香车入。游衍益相思。含啼向彩帷。忆君长入梦。归晚更生疑。不及红檐燕。双栖绿草时。,
赠吴官,王维,长安客舍热如煮，无个茗糜难御暑。空摇白团其谛苦，欲向缥囊还归旅。江乡鲭鲊不寄来，秦人汤饼那堪许。不如侬家任挑达，草屩捞虾富春渚。,
双黄鹄歌送别,王维,〔时为节度判官。在凉州作。〕天路来兮双黄鹄。云上飞兮水上宿。抚翼和鸣整羽族。不得已。忽分飞。家在玉京朝紫微。主人临水送将归。悲笳嘹唳垂舞衣。宾欲散兮复相依。几往返兮极浦。尚裴回兮落晖。岸（一作塞）上火兮相迎。将夜入兮边城。鞍马归兮佳人散。怅离忧兮独含情。,
过太乙观贾生房,王维,昔余栖遁日。之子烟霞邻。共携松叶酒。俱簪竹皮巾。攀林遍岩洞。采药无冬春。谬以道门子。征为骖御臣。常恐丹液就。先我紫阳宾。夭促万途尽。哀伤百虑新。迹峻不容俗。才多反累真。泣对双泉水。还山无主人。,
不遇咏,王维,北阙献书寝不报，南山种田时不登。百人会中身不预，五侯门前心不能。身投河朔饮君酒，家在茂陵平安否？且共登山复临水，莫问春风动杨柳。今人作人多自私，我心不说君应知。济人然后拂衣去，肯作徒尔一男儿！,
戏赠张五弟諲三首（时在常乐东园，走笔成）,王维,吾弟东山时，心尚一何远。日高犹自卧，钟动始能饭。领上发未梳，妆头书不卷。清川兴悠悠，空林对偃蹇。青苔石上净，细草松下软。窗外鸟声闲，阶前虎心善。徒然万象多，澹尔太虚缅。一知与物平，自顾为人浅。对君忽自得，浮念不烦遣。张弟五车书，读书仍隐居。染翰过草圣，赋诗轻子虚。闭门二室下，隐居十年馀。宛是野人野，时从渔父渔。秋风自萧索，五柳高且疏。望此去人世，渡水向吾庐。岁晏同携手，只应君与予。设罝守毚兔，垂钓伺游鳞。此是安口腹，非关慕隐沦。吾生好清净，蔬食去情尘。今子方豪荡，思为鼎食人。我家南山下，动息自遗身。入鸟不相乱，见兽皆相亲。云霞成伴侣，虚白侍衣巾。何事须夫子，邀予谷口真。,
宋进马哀词,王维,背春涉夏兮，众木蔼以繁阴。连金华与玉堂兮，宫阁郁其沈沈。百官并入兮，何语笑之哑哑，君独静嘿以伤心。草王言兮不得辞，我悲减思兮少时。仆夫命驾兮，出阊阖，历通逵。陌上人兮如故，识不识兮往来。眼中不见兮吾儿，骖紫骝兮从青骊。低光垂彩兮，怳不知其所之。辟朱户兮望华轩，意斯子兮候门。忽思瘗兮城南，心瞀乱兮重昏。仰诉天之不仁兮，家唯一身，身止一子，何胤嗣之不繁，就单鲜而又死。将清白兮遗谁，问诗礼兮已矣。哀从中兮不可胜，岂暇料馀年兮复几。日黯黯兮颓晔，鸟翩翩兮疾飞。邈穷天兮不返，疑有日兮来归。静言思兮永绝，复惊叫兮沾衣。客有吊之者曰：观未始兮有物，同委蜕兮胡悲？且延陵兮未至，况西河兮不知。学无生兮庶可，幸能听于吾师。第一百二十六卷,
送邢桂州,王维,铙吹喧京口，风波下洞庭。赭圻将赤岸，击汰复扬舲。日落江湖白，潮来天地青。明珠归合浦，应逐使臣星。,送别诗，友情诗
自大散以往深林密竹磴道盘曲四五十里至黄牛,王维,危径几万转。数里将三休。回环见徒侣。隐映隔林丘。飒飒松上雨。潺潺石中流。静言深溪里。长啸高山头。望见南山阳。白露霭悠悠。青皋丽已净。绿树郁如浮。曾是厌蒙密。旷然销人忧。,
辋川闲居,王维,一从归白社，不复到青门。时倚檐前树，远看原上村。青菰临水拔，白鸟向山翻。寂寞於陵子，桔槔方灌园。,
晓行巴峡,王维,际晓投巴峡，馀春忆帝京。晴江一女浣，朝日众鸡鸣。水国舟中市，山桥树杪行。登高万井出，眺迥二流明。人作殊方语，莺为故国声。赖多山水趣，稍解别离情。,
秋夜独坐怀内弟崔兴宗,王维,夜静群动息。蟪蛄声悠悠。庭槐北风响。日夕方高秋。思子整羽翰。及时当云浮。吾生将白首。岁晏思沧州。高足在旦暮。肯为南亩俦。,
宿郑州,王维,朝与周人辞，暮投郑人宿。他乡绝俦侣，孤客亲僮仆。宛洛望不见，秋霖晦平陆。田父草际归，村童雨中牧。主人东皋上，时稼绕茅屋。虫思机杼鸣，雀喧禾黍熟。明当渡京水，昨晚犹金谷。此去欲何言，边穷徇微禄。,
叹白发,王维,我年一何长，鬓发日已白。俯仰天地间，能为几时客。惆怅故山云，裴回空日夕。何事与时人，东城复南陌。,
叹白发,王维,宿昔朱颜成暮齿，须臾白发变垂髫。一生几许伤心事，不向空门何处销。,
秋夜独坐怀内弟崔兴宗,王维,夜静群动息，蟪蛄声悠悠。庭槐北风响，日夕方高秋。思子整羽翰，及时当云浮。吾生将白首，岁晏思沧州。高足在旦暮，肯为南亩俦。,
春园即事,王维,宿雨乘轻屐，春寒著弊袍。开畦分白水，间柳发红桃。草际成棋局，林端举桔槔。还持鹿皮几，日暮隐蓬蒿。,
大同殿柱产玉芝，龙池上有庆云神光照殿，百,王维,欲笑周文歌宴镐，遥轻汉武乐横汾。岂知玉殿生三秀，讵有铜池出五云。陌上尧樽倾北斗，楼前舜乐动南薰。共欢天意同人意，万岁千秋奉圣君。,
苑舍人能书梵字兼达梵音，皆曲尽其妙，戏为,王维,名儒待诏满公车。才子为郎典石渠。莲花法藏心悬悟，贝叶经文手自书。楚词共许胜扬马，梵字何人辨鲁鱼。故旧相望在三事，愿君莫厌承明庐。,
黄雀痴,王维,〔杂言走笔〕黄雀痴。黄雀痴。谓言青［彀，“鸟”代“弓”］是我儿。一一口衔食。养得成毛衣。到大啁啾解游扬。各自东西南北飞。薄暮空巢上。羁雌独自归。凤凰九雏亦如此。慎莫愁思憔悴损容辉。,
酬诸公见过（时官未出，在辋川庄）,王维,嗟予未丧，哀此孤生。屏居蓝田，薄地躬耕。岁晏输税，以奉粢盛。晨往东皋，草露未晞。暮看烟火，负担来归。我闻有客，足扫荆扉。箪食伊何，疈瓜抓枣。仰厕群贤，皤然一老。愧无莞簟，班荆席藁。泛泛登陂，折彼荷花。静观素鲔，俯映白沙。山鸟群飞，日隐轻霞。登车上马，倏忽云散。雀噪荒村，鸡鸣空馆。还复幽独，重欷累叹。,
苑舍人能书梵字兼达梵音，皆曲尽其妙，戏为,王维,名儒待诏满公车。才子为郎典石渠。莲花法藏心悬悟，贝叶经文手自书。楚词共许胜扬马，梵字何人辨鲁鱼。故旧相望在三事，愿君莫厌承明庐。,
丁寓田家有赠,王维,君心尚栖隐，久欲傍归路。在朝每为言，解印果成趣。晨鸡鸣邻里，群动从所务。农夫行饷田，闺妾起缝素。开轩御衣服，散帙理章句。时吟招隐诗，或制闲居赋。新晴望郊郭，日映桑榆暮。阴昼小苑城，微明渭川树。揆予宅闾井，幽赏何由屡。道存终不忘，迹异难相遇。此时惜离别，再来芳菲度。,
奉和圣制与太子诸王三月三日龙池春禊应制,王维,故事修春禊，新宫展豫游。明君移凤辇，太子出龙楼。赋掩陈王作，杯如洛水流。金人来捧剑，画鹢去回舟。苑树浮宫阙，天池照冕旒。宸章在云表，垂象满皇州。,
上张令公,王维,珥笔趋丹陛，垂珰上玉除。步檐青琐闼，方幰昼轮车。市阅千金字，朝闻五色书。致君光帝典，荐士满公车。伏奏回金驾，横经重石渠。从兹罢角牴，且复幸储胥。天统知尧后，王章笑鲁初。匈奴遥俯伏，汉相俨簪裾。贾生非不遇，汲黯自堪疏。学易思求我，言诗或起予。当从大夫后，何惜隶人馀。,
济州过赵叟家宴,王维,虽与人境接，闭门成隐居。道言庄叟事，儒行鲁人馀。深巷斜晖静，闲门高柳疏。荷锄修药圃，散帙曝农书。上客摇芳翰，中厨馈野蔬。夫君第高饮，景晏出林闾。,
春过贺遂员外药园,王维,前年槿篱故，新作药栏成。香草为君子，名花是长卿。水穿盘石透，藤系古松生。画畏开厨走，来蒙倒屣迎。蔗浆菰米饭，蒟酱露葵羹。颇识灌园意，於陵不自轻。,
投道一师兰若宿,王维,一公栖太白，高顶出风烟。梵流诸壑遍，花雨一峰偏。迹为无心隐，名因立教传。鸟来远语法，客去更安禅。昼涉松路尽，暮投兰若边。洞房隐深竹，清夜闻遥泉。向是云霞里，今成枕席前。岂唯暂留宿，服事将穷年。,
韦侍郎山居,王维,幸忝君子顾。遂陪尘外踪。闲花满岩谷。瀑水映杉松。啼鸟忽临涧。归云时抱峰。良游盛簪绂。继迹多夔龙。讵枉青门道。胡（一作故。一作用）闻长乐钟。清晨去朝谒。车（一作鞍）马何从容。,
寒食城东即事,王维,清溪一道穿桃李。演漾绿蒲涵白芷。溪上人家凡几家。落花半落东流水。蹴鞠屡过飞鸟上。秋千竞出垂杨里。少年分日作遨游。不用清明兼上巳。,
红牡丹,王维,绿艳闲且静，红衣浅复深。花心愁欲断，春色岂知心。,
横吹曲辞·陇头吟,王维,长安少年游侠客，夜上戍楼看太白。陇头明月迥临关，陇上行人夜吹笛。关西老将不胜愁，驻马听之双泪流。身经大小百余战，麾下偏裨万户侯。苏武才为典属国，节旄空尽海西头。,
送綦毋秘书弃官还江东,王维,明时久不达，弃置与君同。天命无怨色，人生有素风。念君拂衣去，四海将安穷。秋天万里净，日暮澄江空。清夜何悠悠，扣舷明月中。和光鱼鸟际，澹尔蒹葭丛。无庸客昭世，衰鬓日如蓬。顽疏暗人事，僻陋远天聪。微物纵可采，其谁为至公。余亦从此去，归耕为老农。,
送孙秀才（《纪事》作王缙诗）,王维,帝城风日好，况复建平家。玉枕双文簟，金盘五色瓜。山中无鲁酒，松下饭胡麻。莫厌田家苦，归期远复赊。,
奉和圣制庆玄元皇帝玉像之作应制,王维,明君梦帝先，宝命上齐天。秦后徒闻乐，周王耻卜年。玉京移大像，金箓会群仙。承露调天供，临空敞御筵。斗回迎寿酒，山近起炉烟。愿奉无为化，斋心学自然。,
奉和圣制上巳于望春亭观禊饮应制,王维,长乐青门外，宜春小苑东。楼开万井上，辇过百花中。画鹢移仙妓，金貂列上公。清歌邀落日，妙舞向春风。渭水明秦甸，黄山入汉宫。君王来祓禊，灞浐亦朝宗。,
清如玉壶冰（京兆府试，时年十九）,王维,玉壶何用好，偏许素冰居。未共销丹日，还同照绮疏。抱明中不隐，含净外疑虚。气似庭霜积，光言砌月馀。晓凌飞鹊镜，宵映聚萤书。若向夫君比，清心尚不如。,
赋得秋日悬清光,王维,寥廓凉天静，晶明白日秋。圆光含万象，碎影入闲流。迥与青冥合，遥同江甸浮。昼阴殊众木，斜影下危楼。宋玉登高怨，张衡望远愁。馀辉如可托，云路岂悠悠。,
羽林骑闺人,王维,秋月临高城。城中管弦思。离人堂上愁。稚子阶前戏。出门复映户。望望青丝骑。行人过欲尽。狂夫终不至。左右寂无言。相看共垂泪。,
相和歌辞·班婕妤三首,王维,玉窗萤影度，金殿人声绝。秋夜守罗帏，孤灯耿不灭。宫殿生秋草，君王恩幸疏。那堪闻凤吹，门外度金舆。怪来妆阁闭，朝下不相迎。总向春园里，花间语笑声。,
与卢员外象过崔处士兴宗林亭,王维,绿树重阴盖四邻，青苔日厚自无尘。科头箕踞长松下，白眼看他世上人。,
从岐王过杨氏别业应教,王维,杨子谈经所，淮王载酒过。兴阑啼鸟换，坐久落花多。径转回银烛，林开散玉珂。严城时未启，前路拥笙歌。,
送丘为落第归江东,王维,怜君不得意，况复柳条春。为客黄金尽，还家白发新。五湖三亩宅，万里一归人。知尔不能荐，羞称献纳臣。,
故太子太师徐公挽歌四首,王维,功德冠群英，弥纶有大名。轩皇用风后，傅说是星精。就第优遗老，来朝诏不名。留侯常辟谷，何苦不长生。谋猷为相国，翊戴奉宸舆。剑履升前殿，貂蝉托后车。齐侯疏土宇，汉室赖图书。僻处留田宅，仍才十顷馀。旧里趋庭日，新年置酒辰。闻诗鸾渚客，献赋凤楼人。北首辞明主，东堂哭大臣。犹思御朱辂，不惜污车茵。久践中台座，终登上将坛。谁言断车骑，空忆盛衣冠。风日咸阳惨，笳箫渭水寒。无人当便阙，应罢太师官。,
奉和圣制暮春送朝集使归郡应制,王维,万国仰宗周，衣冠拜冕旒。玉乘迎大客，金节送诸侯。祖席倾三省，褰帷向九州。杨花飞上路，槐色荫通沟。来预钧天乐，归分汉主忧。宸章类河汉，垂象满中州。,
奉和圣制重阳节宰臣及群官上寿应制,王维,四海方无事，三秋大有年。百生无此日，万寿愿齐天。芍药和金鼎，茱萸插玳筵。玉堂开右个，天乐动宫悬。御柳疏秋景，城鸦拂曙烟。无穷菊花节，长奉柏梁篇。,
奉和圣制十五夜然灯继以酺宴应制,王维,上路笙歌满，春城漏刻长。游人多昼日，明月让灯光。鱼钥通翔凤，龙舆出建章。九衢陈广乐，百福透名香。仙伎来金殿，都人绕玉堂。定应偷妙舞，从此学新妆。奉引迎三事，司仪列万方。愿将天地寿，同以献君王。,
送韦大夫东京留守,王维,人外遗世虑。空端结遐心。曾是巢许浅。始知尧舜深。苍生讵有物。黄屋如乔林。上德抚神运。冲和穆宸襟。云雷康屯难。江海遂（一作逐）飞沈。天工寄人英。龙衮瞻君临。名器苟不假。保厘固其任。素质贯方领。清景照华簪。慷慨念王室。从容献官箴。云旗蔽三川。画角发龙吟。晨扬天汉声。夕卷大河阴。穷人（一作久）业已宁。逆虏遗之擒。然後解金组。拂衣东山岑。给事黄门省。秋光正沈沈。壮心与身退。老病随年侵。君子从相访。重玄其可寻。,
和宋中丞夏日游福贤观天长寺寺即陈左相宅所,王维,已相殷王国，空馀尚父谿。钓矶开月殿，筑道出云梯。积水浮香象，深山鸣白鸡。虚空陈伎乐，衣服制虹霓。墨点三千界，丹飞六一泥。桃源勿遽返，再访恐君迷。,
赠东岳焦炼师,王维,先生千岁馀，五岳遍曾居。遥识齐侯鼎，新过王母庐。不能师孔墨，何事问长沮。玉管时来凤，铜盘即钓鱼。竦身空里语，明目夜中书。自有还丹术，时论太素初。频蒙露版诏，时降软轮车。山静泉逾响，松高枝转疏。支颐问樵客，世上复何如。,
送祢郎中,王维,东郊春草色，驱马去悠悠。况复乡山外，猿啼湘水流。岛夷传露版，江馆候鸣驺。卉服为诸吏，珠官拜本州。孤莺吟远墅，野杏发山邮。早晚方归奏，南中才忌秋。,
送熊九赴任安阳,王维,魏国应刘后，寂寥文雅空。漳河如旧日，之子继清风。阡陌铜台下，闾阎金虎中。送车盈灞上，轻骑出关东。相去千馀里，西园明月同。,
山中示弟,王维,山林吾丧我，冠带尔成人。莫学嵇康懒，且安原宪贫。山阴多北户，泉水在东邻。缘合妄相有，性空无所亲。安知广成子，不是老夫身。,
河南严尹弟见宿弊庐访别人赋十韵,王维,上客能论道，吾生学养蒙。贫交世情外，才子古人中。冠上方簪豸，车边已画熊。拂衣迎五马，垂手凭双童。花醥和松屑，茶香透竹丛。薄霜澄夜月，残雪带春风。古壁苍苔黑，寒山远烧红。眼看东候别，心事北川同。为学轻先辈，何能访老翁。欲知今日后，不乐为车公。,
游化感寺,王维,翡翠香烟合，琉璃宝地平。龙宫连栋宇，虎穴傍檐楹。谷静唯松响，山深无鸟声。琼峰当户拆，金涧透林明。郢路云端迥，秦川雨外晴。雁王衔果献，鹿女踏花行。抖擞辞贫里，归依宿化城。绕篱生野蕨，空馆发山樱。香饭青菰米，嘉蔬绿笋茎。誓陪清梵末，端坐学无生。,
故人张諲工诗善易卜兼能丹青草隶顷以诗见赠,王维,不逐城东游侠儿。隐囊纱帽坐弹棋。蜀中夫子时开卦。洛下书（一作诸）生解咏诗。药阑花径衡门里。时复据梧聊隐几。屏风误点惑孙郎。团扇草书轻内史。故园高枕度三春。永日垂帷绝四邻。自想（一作惜）蔡邕今已老。更将书籍与何人。,
冬日游览,王维,步出城东门，试骋千里目。青山横苍林，赤日团平陆。渭北走邯郸，关东出函谷。秦地万方会，来朝九州牧。鸡鸣咸阳中，冠盖相追逐。丞相过列侯，群公饯光禄。相如方老病，独归茂陵宿。,
瓜园诗,王维,余适欲锄瓜，倚锄听叩门。鸣驺导骢马，常从夹朱轩。穷巷正传呼，故人傥相存。携手追凉风，放心望乾坤。蔼蔼帝王州，宫观一何繁。林端出绮道，殿顶摇华幡。素怀在青山，若值白云屯。回风城西雨，返景原上村。前酌盈尊酒，往往闻清言。黄鹂啭深木，朱槿照中园。犹羡松下客，石上闻清猿。,
同崔员外秋宵寓直,王维,建礼高秋夜，承明候晓过。九门寒漏彻，万井曙钟多。月迥藏珠斗，云消出绛河。更惭衰朽质，南陌共鸣珂。,
奉和杨驸马六郎秋夜即事,王维,高楼月似霜，秋夜郁金堂。对坐弹卢女，同看舞凤凰。少儿多送酒，小玉更焚香。结束平阳骑，明朝入建章。,
过崔驸马山池,王维,画楼吹笛妓，金碗酒家胡。锦石称贞女，青松学大夫。脱貂贳桂醑，射雁与山厨。闻道高阳会，愚公谷正愚。,
韦给事山居,王维,幽寻得此地，讵有一人曾。大壑随阶转，群山入户登。庖厨出深竹，印绶隔垂藤。即事辞轩冕，谁云病未能。,
春日上方即事,王维,好读高僧传，时看辟谷方。鸠形将刻仗，龟壳用支床。柳色青山映，梨花夕鸟藏。北窗桃李下，闲坐但焚香。,
赠从弟司库员外絿,王维,少年识事浅。强学干名利。徒闻跃马年。苦无出人智。即事岂徒言。累官非不试。既寡遂性欢。恐招负时累。清冬见远山。积雪凝苍翠。浩然出东林。发我遗世意。惠连素清赏。夙语尘外事。欲缓携手期。流年一何驶。,
故西河郡杜太守挽歌三首,王维,天上去西征，云中护北平。生擒白马将，连破黑雕城。忽见刍灵苦，徒闻竹使荣。空留左氏传，谁继卜商名。返葬金符守，同归石窌妻。卷衣悲画翟，持翣待鸣鸡。容卫都人惨，山川驷马嘶。犹闻陇上客，相对哭征西。涂刍去国门，秘器出东园。太守留金印，夫人罢锦轩。旌旗转衰木，箫鼓上寒原。坟树应西靡，长思魏阙恩。,
和陈监四郎秋雨中思从弟据,王维,袅袅秋风动，凄凄烟雨繁。声连鳷鹊观，色暗凤凰原。细柳疏高阁，轻槐落洞门。九衢行欲断，万井寂无喧。忽有愁霖唱，更陈多露言。平原思令弟，康乐谢贤昆。逸兴方三接，衰颜强七奔。相如今老病，归守茂陵园。,
观别者,王维,青青杨柳陌。陌上别离人。爱子游燕赵。高堂有老亲。不行无可养。行去百忧新。切切委兄弟。依依向四邻。都门帐饮毕。从此谢亲宾。挥涕逐前侣。含凄动征轮。车徒望不见。时见起行尘。吾（一作余）亦辞家久（一作者)。看之泪满巾。,
过李楫宅,王维,闲门秋草色。终日无车马。客来深巷中。犬吠寒林下。散发时未簪。道书行尚把。与我同心人。乐道安贫者。一罢宜城酌。还归洛阳社。,
奉和圣制从蓬莱向兴庆阁道中留春雨中春望之,王维,渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。,
赠裴迪,王维,不相见。不相见来久。日日泉水头。常忆同携手。携手本同心。复叹忽分襟。相忆今如此。相思深不深。,
新秦郡松树歌,王维,青青山上松。数里不见今更逢。不见君。心相忆。此心向君君应识。为君颜色高且闲。亭亭迥出浮云间。,
鱼山神女祠歌,王维,〔一作渔山神女智琼祠二首〕〔张茂先神女赋序曰。魏济北从事弦超。嘉平中。夜梦神女来。自称天上玉女。姓成公。字智琼。东郡人。早失父母。天地哀其孤苦。令得下嫁。后三四日一来。即乘辎［车并］。衣罗绮。智琼能隐其形。不能藏其声。且芬香达于室宇。颇为人知。一旦。神女别去。留赠裙衫［衤两］裆。述征记曰。魏嘉平中。有神女成公智琼。降弦超。同室疑其有奸。智琼乃绝。后五年。超使将之洛西。至济北渔山下陷上。①遥望曲道头。有车马似智琼。果是。至洛。克复旧好。唐王勃杂曲曰。智琼神女。来访文君。按十道志云。渔山一名吾山。汉武帝过渔山。作［夸瓜］子歌云。吾山平兮巨野溢。是也。〕①笺注本“陷”作“陌”，是。,
相和歌辞·祠渔山神女歌·迎神,王维,坎坎击鼓，渔山之下。吹洞箫，望极浦。女巫进，纷屡舞。陈瑶席，湛清酤。风凄凄，又夜雨。不知神之来兮不来，使我心兮苦复苦。,
谒璿上人,王维,少年不足言，识道年已长。事往安可悔，馀生幸能养。誓从断臂血，不复婴世网。浮名寄缨珮，空性无羁鞅。夙承大导师，焚香此瞻仰。颓然居一室，覆载纷万象。高柳早莺啼，长廊春雨响。床下阮家屐，窗前筇竹杖。方将见身云，陋彼示天壤。一心在法要，愿以无生奖。,
济上四贤咏·崔录事,王维,解印归田里，贤哉此丈夫。少年曾任侠，晚节更为儒。遁迹东山下，因家沧海隅。已闻能狎鸟，余欲共乘桴。,
从岐王夜宴卫家山池应教,王维,座客香貂满，宫娃绮幔张。涧花轻粉色，山月少灯光。积翠纱窗暗，飞泉绣户凉。还将歌舞出，归路莫愁长。,
寄荆州张丞相,王维,所思竟何在，怅望深荆门。举世无相识，终身思旧恩。方将与农圃，艺植老丘园。目尽南飞雁，何由寄一言。,
和尹谏议史馆山池,王维,云馆接天居，霓裳侍玉除。春池百子外，芳树万年馀。洞有仙人箓，山藏太史书。君恩深汉帝，且莫上空虚。,
奉和圣制从蓬莱向兴庆阁道中留春雨中春望之,王维,渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游玩物华。,唐诗三百首
登辨觉寺,王维,竹径从初地，莲峰出化城。窗中三楚尽，林上九江平。软草承趺坐，长松响梵声。空居法云外，观世得无生。,
归辋川作,王维,谷口疏钟动，渔樵稍欲稀。悠然远山暮，独向白云归。菱蔓弱难定，杨花轻易飞。东皋春草色，惆怅掩柴扉。,
淇上田园即事,王维,屏居淇水上，东野旷无山。日隐桑柘外，河明闾井间。牧童望村去，猎犬随人还。静者亦何事，荆扉乘昼关。,
献始兴公,王维,〔时拜右拾遗〕宁栖野树林。宁饮涧水（一作中）流。不用坐【粱】（梁）肉。崎岖见王侯。鄙哉匹夫节。布褐将白头。任智诚则短。守任固其优。侧闻大君子。安问党与雠。所不卖公器。动为苍生谋。贱子跪自陈。可为帐下不。感激有公议。曲私非所求。,
千塔主人,王维,逆旅逢佳节，征帆未可前。窗临汴河水，门渡楚人船。鸡犬散墟落，桑榆荫远田。所居人不见，枕席生云烟。,
杂曲歌辞·少年行四首,王维,新丰美酒斗十千，咸阳游侠多少年。相逢意气为君饮，系马高楼垂柳边。汉家君臣欢宴终，高议云台论战功。天子临轩赐侯印，将军佩出明光宫。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千群只似无。偏坐金鞍调白羽，纷纷射杀五单于。,励志诗，战争诗
过乘如禅师萧居士嵩丘兰若,王维,无著天亲弟与兄，嵩丘兰若一峰晴。食随鸣磬巢乌下，行踏空林落叶声。迸水定侵香案湿，雨花应共石床平。深洞长松何所有，俨然天竺古先生。,
田园乐七首（一作辋川六言，第六首一作皇甫,王维,厌见千门万户，经过北里南邻。官府鸣珂有底，崆峒散发何人。再见封侯万户，立谈赐璧一双。讵胜耦耕南亩，何如高卧东窗。采菱渡头风急，策杖林西日斜。杏树坛边渔父，桃花源里人家。萋萋春草秋绿，落落长松夏寒。牛羊自归村巷，童稚不识衣冠。山下孤烟远村，天边独树高原。一瓢颜回陋巷，五柳先生对门。桃红复含宿雨，柳绿更带朝烟。花落家童未扫，莺啼山客犹眠。酌酒会临泉水，抱琴好倚长松。南园露葵朝折，东谷黄粱夜舂。,田园诗
酬虞部苏员外过蓝田别业不见留之作,王维,贫居依谷口，乔木带荒村。石路枉回驾，山家谁候门。渔舟胶冻浦，猎火烧寒原。唯有白云外，疏钟闻夜猿。,
酬严少尹徐舍人见过不遇,王维,公门暇日少，穷巷故人稀。偶值乘篮舆，非关避白衣。不知炊黍谷，谁解扫荆扉。君但倾茶碗，无妨骑马归。,
奉和圣制从蓬莱向兴庆阁道中……,王维,渭水自萦秦塞曲，黄山旧绕汉宫斜。銮舆迥出千门柳，阁道回看上苑花。云里帝城双凤阙，雨中春树万人家。为乘阳气行时令，不是宸游重物华。,
慕容承携素馔见过,王维,纱帽乌皮几，闲居懒赋诗。门看五柳识，年算六身知。灵寿君王赐，雕胡弟子炊。空劳酒食馔，持底解人颐。,
郑果州相过,王维,丽日照残春，初晴草木新。床前磨镜客，树下灌园人。五马惊穷巷，双童逐老身。中厨办粗饭，当恕阮家贫。,
凉州郊外游望（时为节度判官，在凉州作）,王维,野老才三户，边村少四邻。婆娑依里社，箫鼓赛田神。洒酒浇刍狗，焚香拜木人。女巫纷屡舞，罗袜自生尘。,
泛前陂,王维,秋空自明迥，况复远人间。畅以沙际鹤，兼之云外山。澄波澹将夕，清月皓方闲。此夜任孤棹，夷犹殊未还。,
赠房卢氏琯,王维,达人无不可。忘己爱苍生。岂复少十（一作千）室。弦歌在两楹。浮人日已归。但坐事农耕。桑榆郁相望。邑里多鸡鸣。秋山一何净。苍翠临寒城。视事兼偃卧。对书不簪缨。萧条人吏疏。鸟雀下空庭。鄙夫心所尚。晚节异平生。将从海岳居。守静解天刑。或可累安邑。茅茨君试营。,
听宫莺,王维,春树绕宫墙，宫莺啭曙光。忽惊啼暂断，移处弄还长。隐叶栖承露，攀花出未央。游人未应返，为此始思乡。,
酬慕容十一,王维,行行西陌返，驻幰问车公。挟毂双官骑，应门五尺僮。老年如塞北，强起离墙东。为报壶丘子，来人道姓蒙。,
过始皇墓（时年十五，一作二十一）,王维,古墓成苍岭，幽宫象紫台。星辰七曜隔，河汉九泉开。有海人宁渡，无春雁不回。更闻松韵切，疑是大夫哀。作品赏析叶矫然：同题始皇陵诗，王维“星辰七曜隔，河汉九泉开”，许浑“一种青山秋草里，路人惟拜孝文陵”，元好问“无端一片云亭石，杀尽苍生有底功”，侈语、冷语、谩骂语，各有其妙。（《龙性堂诗话》）,
榆林郡歌,王维,山头松柏林。山下泉声伤客心。千里万里春草色。黄河东流流不息。黄龙戍上游侠儿。愁逢汉使不相识。,
临高台送黎拾遗,王维,相送临高台，川原杳何极。日暮飞鸟还，行人去不息。,
崔九弟欲往南山马上口号与别,王维,城隅一分手，几日还相见。山中有桂花，莫待花如霰。,唐诗三百首
送神,王维,纷进舞（一作拜）兮堂前。目眷眷兮琼筵。来不言（一作语）兮意不传。作暮雨兮愁空山。悲急管兮（一本无兮字）思繁弦。神（一作灵）之驾兮俨欲旋。倏云收兮雨歇。山青青兮水潺［氵爰］。,
阙题二首,王维,荆谿白石出，天寒红叶稀。山路元无雨，空翠湿人衣。相看不忍发，惨淡暮潮平。语罢更携手，月明洲渚生。,
少年行四首,王维,新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。,
相和歌辞·祠渔山神女歌·送神,王维,纷进舞兮堂前，目眷眷兮琼筵。来不言兮意不传，作暮雨兮愁空山。悲急管兮思繁弦，神之驾兮俨欲旋。倏云收兮雨歇，山青青兮水潺湲。,
奉和圣制御春明楼临右相园亭赋乐贤诗应制,王维,复道通长乐，青门临上路。遥闻凤吹喧，闇识龙舆度。褰旒明四目，伏槛纡三顾。小苑接侯家，飞甍映宫树。商山原上碧，浐水林端素。银汉下天章，琼筵承湛露。将非富人宠，信以平戎故。从来简帝心，讵得回天步。,
齐州送祖三（一作河上送赵仙舟，又作淇上别赵仙舟),王维,相逢方一笑，相送还成泣。祖帐已伤离，荒城复愁入。天寒远山净，日暮长河急。解缆君已遥，望君犹伫立。,
酬贺四赠葛巾之作,王维,野巾传惠好，兹贶重兼金。嘉此幽栖物，能齐隐吏心。早朝方暂挂，晚沐复来簪。坐觉嚣尘远，思君共入林。,
送丘为往唐州,王维,宛洛有风尘，君行多苦辛。四愁连汉水，百口寄随人。槐色阴清昼，杨花惹暮春。朝端肯相送，天子绣衣臣。,
送友人南归,王维,万里春应尽，三江雁亦稀。连天汉水广，孤客郢城归。郧国稻苗秀，楚人菰米肥。悬知倚门望，遥识老莱衣。,
送孙二,王维,郊外谁相送，夫君道术亲。书生邹鲁客，才子洛阳人。祖席依寒草，行车起暮尘。山川何寂寞，长望泪沾巾。,
喜祖三至留宿,王维,门前洛阳客，下马拂征衣。不枉故人驾，平生多掩扉。行人返深巷，积雪带馀晖。早岁同袍者，高车何处归。,
晚春严少尹与诸公见过,王维,松菊荒三径，图书共五车。烹葵邀上客，看竹到贫家。鹊乳先春草，莺啼过落花。自怜黄发暮，一倍惜年华。,
奉和圣制御春明楼临右相园亭赋乐贤诗应制,王维,复道通长乐。青门临上路。遥闻凤吹喧。暗识龙舆度。褰旒明四日。伏槛纡三顾。小苑接侯家。飞甍映宫树。商山原上碧。浐水林端素。银汗下天章。琼筵承湛露。将非富人宠。信以平戎故。从来简帝心。讵得回天步。,
晚春归思,王维,新妆可怜色，落日卷罗帷。炉气清珍簟，墙阴上玉墀。春虫飞网户，暮雀隐花枝。向晚多愁思，闲窗桃李时。,
木兰柴,王维,秋山敛余照，飞鸟逐前侣。彩翠时分明，夕岚无处所。,
戏赠张五弟諲三首,王维,吾弟东山时。心尚一何远。日高犹自卧。钟动始能饭。领上发未梳。床头书不卷。清川兴悠悠。空林对偃蹇。青苔石上净。细草松下软。窗外鸟声闲。阶前虎心善。徒然万象多。澹尔太虚缅。一知与物平。自顾为人浅。对君忽自得。浮念不烦遣。张弟五车书。读书仍隐居。染翰过草圣。赋诗轻子虚。闭门二室下。隐居十年余。宛是野人野（一作也）。时从渔父渔（一作鱼）。秋风自（一作日）萧索。五柳高且疏。望此去人世。渡水向吾庐。岁晏同携手。只应君与予。设［四↑且↓］守［繁体“才”去“纟”］兔。垂钓伺游鳞。此是安口腹。非关慕隐沦。吾生好清净（一作静）。蔬食去情尘。今子方豪荡。思为鼎食人。我家南山下。动息自遗身。入鸟不相乱。见兽皆相亲。云霞成伴侣。虚白侍衣巾。何事须夫子。邀予谷口真。,
留别丘为,王维,归鞍白云外，缭绕出前山。今日又明日，自知心不闲。亲劳簪组送，欲趁莺花还。一步一回首，迟迟向近关。,
赠裴十迪,王维,风景日夕佳。与君赋新诗。澹然望远空。如意方支颐。春风动百草。兰蕙生我篱。暧暧日暖闺。田家来致词。欣欣春还皋。淡淡水生陂。桃李虽未开。荑萼满芳（一作其）枝。请君理还策。敢告将农时。,
送张五归山,王维,送君尽惆怅。复送何人归。几日同携手。一朝先拂衣。东山有茅屋。幸为扫荆扉。当亦谢官去。岂令心事违。,
敕借岐王九成宫避暑应教,王维,帝子远辞丹凤阙，天书遥借翠微宫。隔窗云雾生衣上，卷幔山泉入镜中。林下水声喧语笑，岩间树色隐房栊。仙家未必能胜此，何事吹笙向碧空。,
和太常韦主簿五郎温汤寓目之作,王维,汉主离宫接露台，秦川一半夕阳开。青山尽是朱旗绕，碧涧翻从玉殿来。新丰树里行人度，小苑城边猎骑回。闻道甘泉能献赋，悬知独有子云才。,
辋川别业,王维,不到东山向一年，归来才及种春田。雨中草色绿堪染，水上桃花红欲然。优娄比丘经论学，伛偻丈人乡里贤。披衣倒屣且相见，相欢语笑衡门前。,
送崔五太守,王维,长安厩吏来到门，朱文露网动行轩。黄花县西九折坂，玉树宫南五丈原。褒斜谷中不容幰，唯有白云当露冕。子午山里杜鹃啼，嘉陵水头行客饭。剑门忽断蜀川开，万井双流满眼来。雾中远树刀州出，天际澄江巴字回。使君年纪三十馀，少年白皙专城居。欲持画省郎官笔，回与临邛父老书。,
雪中忆李楫,王维,积雪满阡陌。故人不可期。长安千门复万户。何处躞蹀黄金羁。,
别辋川别业,王维,依迟动车马，惆怅出松萝。忍别青山去，其如绿水何。,
句,王维,人家在仙掌，云气欲生衣。第一百二十九卷,
菩提寺私成口号,王维,万户伤心生野烟，百僚何日更朝天。秋槐叶落空宫里，凝碧池头奏管弦。,
酬比部杨员外暮宿琴台朝跻书阁率尔见赠之作,王维,旧简拂尘看，鸣琴候月弹。桃源迷汉姓，松树有秦官。空谷归人少，青山背日寒。羡君栖隐处，遥望白云端。,
送岐州源长史归（同在崔常侍幕中，时常侍已,王维,握手一相送，心悲安可论。秋风正萧索，客散孟尝门。故驿通槐里，长亭下槿原。征西旧旌节，从此向河源。,
过福禅师兰若,王维,岩壑转微径，云林隐法堂。羽人飞奏乐，天女跪焚香。竹外峰偏曙，藤阴水更凉。欲知禅坐久，行路长春芳。,
赠祖三咏,王维,〔济州官舍作〕［虫萧］［虫肖］挂虚牖。蟋蟀鸣前除。岁晏凉风至。君子复何如。高馆阒无人。离居不可道。闲门寂已闭。落日照秋草。虽有近音信。千里阻河关。中复客汝颍。去年归旧山。结交二十载。不得一日展。贫病子既深。契阔余不浅。仲秋虽未归。暮秋以为期。良会讵几日。终日（一作自）长相思。,
留别钱起,王维,卑栖却得性，每与白云归。徇禄仍怀橘，看山免采薇。暮禽先去马，新月待开扉。霄汉时回首，知音青琐闱。,
林园即事寄舍弟紞,王维,寓目一萧散。销忧冀俄顷。青草肃澄陂（一作波）。白云移翠岭。後沔（一作浦）通河渭。前山包鄢郢。松含风里声。花对池中影。地多齐後［疒贵］（一作疟）。人带荆州瘿。徒思赤笔书。讵有丹砂井。心悲常欲绝。发乱不能整。青簟日何长。闲门昼方静。颓思茅檐下。弥伤好风景。,
资圣寺送甘二,王维,浮生信如寄。薄宦夫何有。来往本无归。别离方此（一作正）受。柳色蔼春余。槐阴清夏首。不觉御沟上。衔悲执杯酒。,
别綦毋潜,王维,端笏明光宫（一作殿）。历稔朝云陛。诏刊延阁书。高议平津邸。适意偶轻人（一作轻微禄）。虚心（一作遇人）削繁礼。盛得江左风。弥工建安体。高张多绝弦。截河有青济。严冬爽群木。伊洛方清泚。渭水冰下流。潼关雪中启。（一作闭。非。）荷蓧几时还。尘缨待君洗。,
过卢四员外宅看饭僧共题七韵,王维,三贤异七贤，青眼慕青莲。乞饭从香积，裁衣学水田。上人飞锡杖，檀越施金钱。趺坐檐前日，焚香竹下烟。寒空法云地，秋色净居天。身逐因缘法，心过次第禅。不须愁日暮，自有一灯然。,
沈十四拾遗新竹生读经处同诸公之作,王维,闲居日清静，修竹自檀栾。嫩节留馀箨，新业出旧阑。细枝风响乱，疏影月光寒。乐府裁龙笛，渔家伐钓竿。何如道门里，青翠拂仙坛。,
寓言二首,王维,〔次首律髓入侠少类。题曰杂诗。作卢象诗。〕朱绂谁家子。无乃金张孙。骊驹从白马。出入铜龙门。问尔何功德。多承明主恩。斗鸡平乐馆。射雉上林园。曲陌车骑盛。高堂珠翠繁。奈何轩冕贵。不与布衣言。君家御沟上。垂柳夹朱门。列鼎会中贵。鸣珂朝至尊。生死在八议。穷达由一言。须识苦寒士。莫矜狐白温。,
送杨少府贬郴州,王维,明到衡山与洞庭，若为秋月听猿声。愁看北渚三湘远，恶说南风五两轻。青草瘴时过夏口，白头浪里出湓城。长沙不久留才子，贾谊何须吊屈平。,
山中寄诸弟妹,王维,山中多法侣，禅诵自为群。城郭遥相望，唯应见白云。,
赠徐中书望终南山歌,王维,晚下兮紫微。怅尘事兮多违。驻马兮双树。望青山兮不归。,
送友人归山歌二首,王维,〔离骚题作山中人〕山寂寂兮无人。又苍苍兮多木。群龙兮满朝。君何为兮空谷。文寡和兮思深。道难知兮行独。悦石上兮流泉。与松间兮草屋。入云中兮养鸡。上山头兮抱犊。神与枣兮如瓜。虎卖杏兮收谷。愧不才兮妨贤。嫌既老兮贪禄。誓解印兮相从。何詹尹兮何（一作可）卜。山中人兮欲归。云冥冥兮雨霏霏。水惊波兮翠菅靡。白鹭忽兮翻飞。君不可兮褰衣。山万重兮一云。混天地兮不分。树［日奄］暧兮氛氲。猿不见兮空闻。忽山西兮夕阳。见东（一作桔）皋兮远村。平芜绿兮千里。眇惆怅兮思君。,
迎神,王维,〔一本二首题下并有曲字〕坎坎击鼓。鱼山之下。吹洞箫。望极浦。女巫进。纷屡舞。陈瑶席。湛清酤。风凄凄兮（一作又）夜雨。不知（一本无此二字）神之来兮不来。使我心兮苦复苦。（一作我心苦）。,
寄河上段十六,王维,与君相见即相亲，闻道君家在孟津。为见行舟试借问，客中时有洛阳人。,
戏嘲史寰,王维,清风细雨湿梅花，骤马先过碧玉家。正值楚王宫里至，门前初下七香车。,
同卢拾遗过韦给事东山别业二十韵，给事首春,王维,托身侍云陛，昧旦趋华轩。遂陪鹓鸿侣，霄汉同飞翻。君子垂惠顾，期我于田园。侧闻景龙际，亲降南面尊。万乘驻山外，顺风祈一言。高阳多夔龙，荆山积玙璠。盛德启前烈，大贤钟后昆。侍郎文昌宫，给事东掖垣。谒帝俱来下，冠盖盈丘樊。闺风首邦族，庭训延乡村。采地包山河，树井竟川原。岩端回绮槛，谷口开朱门。阶下群峰首，云中瀑水源。鸣玉满春山，列筵先朝暾。会舞何飒沓，击钟弥朝昏。是时阳和节，清昼犹未暄。蔼蔼树色深，嘤嘤鸟声繁。顾己负宿诺，延颈惭芳荪。蹇步守穷巷，高驾难攀援。素是独往客，脱冠情弥敦。,
送张判官赴河西,王维,单车曾出塞，报国敢邀勋。见逐张征虏，今思霍冠军。沙平连白云，蓬卷入黄云。慷慨倚长剑，高歌一送君。,
送刘司直赴安西,王维,绝域阳关道，胡沙与塞尘。三春时有雁，万里少行人。苜蓿随天马，葡萄逐汉臣。当令外国惧，不敢觅和亲。,
送赵都督赴代州得青字,王维,天官动将星，汉上柳条青。万里鸣刁斗，三军出井陉。忘身辞凤阙，报国取龙庭。岂学书生辈，窗间老一经。,
座上走笔赠薛璩慕容损,王维,希世无高节。绝迹有卑栖。君徒视人文。吾固和天倪。缅然万物始。及与群物（一作牧）齐。分地依後稷。用天信（一作奉）重黎。春风何豫人。令我思东溪。草色有佳意。花枝稍含荑。更待风景好。与君藉萋萋。,
文杏馆,王维,文杏裁为梁，香茅结为宇。不知栋里云，去作人间雨。,
赠李颀,王维,闻君饵丹砂。甚有好颜色。不知从今去。几时生羽翼。王母翳华芝。望尔昆仑侧。文螭从赤豹。万里方一息。悲哉世上人。甘此膻腥食。,
欹湖,王维,吹箫凌极浦，日暮送夫君。湖上一回首，山青卷白云。,
恭懿太子挽歌五首,王维,何悟藏环早，才知拜璧年。翀天王子去，对日圣君怜。树转宫犹出，笳悲马不前。虽蒙绝驰道，京兆别开阡。兰殿新恩切，椒宫夕临幽。白云随凤管，明月在龙楼。人向青山哭，天临渭水愁。鸡鸣常问膳，今恨玉京留。骑吹凌霜发，旌旗夹路陈。凯容金节护，册命玉符新。傅母悲香褓，君家拥画轮。射熊今梦帝，秤象问何人。苍舒留帝宠，子晋有仙才。五岁过人智，三天使鹤催。心悲阳禄馆，目断望思台。若道长安近，何为更不来。西望昆池阔，东瞻下杜平。山朝豫章馆，树转凤凰城。五校连旗色，千门叠鼓声。金环如有验，还向画堂生。,
送张舍人佐江州同薛璩十韵,王维,〔走笔成〕束带趋承明。守官唯谒者。清晨听银蚪。薄暮辞金马。受辞未尝易。当是（一作御）方知寡。清范何风流。高文有风雅。忽佐江上州。当自浔阳下。逆旅到三湘。长途应百舍。香炉远峰出。石镜澄湖泻。董奉杏成林。陶潜菊盈把。范蠡长好之。庐山我心也。送君思远道。欲以数行洒。,
青龙寺昙璧上人兄院集,王维,高处敞招提，虚空讵有倪。坐看南陌骑，下听秦城鸡。眇眇孤烟起，芊芊远树齐。青山万井外，落日五陵西。眼界今无染，心空安可迷。,
冬夜书怀,王维,冬宵寒且永。夜漏宫中发。草白霭繁霜。木衰澄清月。丽服映颓颜。朱灯照华发。汉家方尚少。顾影惭朝谒。,
休假还旧业便使,王维,谢病始告归，依依入桑梓。家人皆伫立，相候衡门里。时辈皆长年，成人旧童子。上堂嘉庆毕，顾与姻亲齿。论旧忽馀悲，目存且相喜。田园转芜没，但有寒泉水。衰柳日萧条，秋光清邑里。入门乍如客，休骑非便止。中饮顾王程，离忧从此始。,
哭殷遥,王维,人生能几何。毕竟归无形。念君等为死。万事伤人情。慈母未及葬。一女才十龄。泱漭（一作诀别）寒郊外。萧条闻哭声。浮云为苍茫。飞鸟不能鸣。行人何寂寞。白日（一作日色）自凄清。忆昔君在时。问我学无生。劝君苦不早。令君无所成。故人各有赠。又不及生平（一作平生）。负尔非一途。恸哭返柴荆。,
早秋山中作,王维,无才不敢累明时，思向东谿守故篱。岂厌尚平婚嫁早，却嫌陶令去官迟。草间蛩响临秋急，山里蝉声薄暮悲。寂寞柴门人不到，空林独与白云期。,
凉州赛神（时为节度判官，在凉州作）,王维,凉州城外少行人，百尺峰头望虏尘。健儿击鼓吹羌笛，共赛城东越骑神。,
双黄鹄歌送别（时为节度判官，在凉州作）,王维,天路来兮双黄鹄，云上飞兮水上宿，抚翼和鸣整羽族。不得已，忽分飞，家在玉京朝紫微，主人临水送将归。悲笳嘹唳垂舞衣，宾欲散兮复相依。几往返兮极浦，尚裴回兮落晖。岸上火兮相迎，将夜入兮边城。鞍马归兮佳人散，怅离忧兮独含情。,
送崔九兴宗游蜀,王维,送君从此去，转觉故人稀。徒御犹回首，田园方掩扉。出门当旅食，中路授寒衣。江汉风流地，游人何岁归。,
送宇文三赴河西充行军司马,王维,横吹杂繁笳，边风卷塞沙。还闻田司马，更逐李轻车。蒲类成秦地，莎车属汉家。当令犬戎国，朝聘学昆邪。,
游李山人所居因题屋壁,王维,世上皆如梦，狂来止自歌。问年松树老，有地竹林多。药倩韩康卖，门容尚子过。翻嫌枕席上，无那白云何。,
达奚侍郎夫人寇氏挽词二首,王维,束带将朝日，鸣环映牖辰。能令谏明主，相劝识贤人。遗挂空留壁，回文日覆尘。金蚕将画柳，何处更知春。女史悲彤管，夫人罢锦轩。卜茔占二室，行哭度千门。秋日光能淡，寒川波自翻。一朝成万古，松柏暗平原。,
送陆员外,王维,郎署有伊人。居然故人风。天子顾河北。诏书除（一作隶）征东。拜手辞上官。缓步出南宫。九河平原外。七国蓟门中。阴风悲枯桑。古塞多飞蓬。万里不见虏。萧条胡地空。无为费中国。更欲邀奇功。迟迟前相送。握手嗟异同。行当封侯归。肯访商山翁。,
送宇文太守赴宣城,王维,寥落云外山。迢递舟中赏。铙吹发西江。秋空多清响。地迥古城芜。月明寒潮广。时赛敬亭神。复解罟师网。何处寄想思。南风（一作摇）五两。,
三月三日曲江侍宴应制,王维,万乘亲斋祭，千官喜豫游。奉迎从上苑，祓禊向中流。草树连容卫，山河对冕旒。画旗摇浦溆，春服满汀洲。仙籞龙媒下，神皋凤跸留。从今亿万岁，天宝纪春秋。,
三月三日勤政楼侍宴应制,王维,彩仗连宵合，琼楼拂曙通。年光三月里，宫殿百花中。不数秦王日，谁将洛水同。酒筵嫌落絮，舞袖怯春风。天保无为德，人欢不战功。仍临九衢宴，更达四门聪。,
奉和圣制幸玉真公主山庄因题石壁十韵之作应,王维,碧落风烟外，瑶台道路赊。如何连帝苑，别自有仙家。此地回鸾驾，绿溪转翠华。洞中开日月，窗里发云霞。庭养冲天鹤，溪流上汉查。种田生白玉，泥灶化丹砂。谷静泉逾响，山深日易斜。御羹和石髓，香饭进胡麻。大道今无外，长生讵有涯。还瞻九霄上，来往五云车。,
既蒙宥罪旋复拜官，伏感圣恩窃书鄙意，兼奉,王维,忽蒙汉诏还冠冕，始觉殷王解网罗。日比皇明犹自暗，天齐圣寿未云多。花迎喜气皆知笑，鸟识欢心亦解歌。闻道百城新佩印，还来双阙共鸣珂。,
辋川集·北垞,王维,北垞湖水北，杂树映朱阑。逶迤南川水，明灭青林端。,
皇甫岳云溪杂题五首·莲花坞,王维,日日采莲去，洲长多暮归。弄篙莫溅水，畏湿红莲衣。,
答裴迪辋口遇雨忆终南山之作,王维,淼淼寒流广，苍苍秋雨晦。君问终南山，心知白云外。,
赠韦穆十八,王维,与君青眼客，共有白云心。不向东山去，日令春草深。,
菩提寺禁口号又示裴迪,王维,安得舍罗网，拂衣辞世喧。悠然策藜杖，归向桃花源。,
赠裴旻将军,王维,腰间宝剑七星文，臂上雕弓百战勋。见说云中擒黠虏，始知天上有将军。,
送王尊师归蜀中拜扫,王维,大罗天上神仙客，濯锦江头花柳春。不为碧鸡称使者，唯令白鹤报乡人。,
送韦评事,王维,欲逐将军取右贤，沙场走马向居延。遥知汉使萧关外，愁见孤城落日边。,
灵云池送从弟,王维,金杯缓酌清歌转，画舸轻移艳舞回。自叹鶺鴒临水别，不同鸿雁向池来。,
戏题辋川别业,王维,柳条拂地不须折，松树披云从更长。藤花欲暗藏猱子，柏叶初齐养麝香。,
奉和圣制赐史供奉曲江宴应制,王维,侍从有邹枚，琼筵就水开。言陪柏梁宴，新下建章来。对酒山河满，移舟草树回。天文同丽日，驻景惜行杯。,
送钱少府还蓝田,王维,草色日向好，桃源人去稀。手持平子赋，目送老莱衣。每候山樱发，时同海燕归。今年寒食酒，应是返柴扉。,
赠刘蓝田,王维,〔一作卢象诗〕篱间（一作中）犬迎吠。出屋候荆（一作柴）扉。岁晏输井税。山村人夜归。晚田始家食。余布成我衣。讵肯无公事。烦君问是非。,
春夜竹亭赠钱少府归蓝田,王维,夜静群动息。时闻隔林犬。却忆山中时。人家涧西远。羡君明发去。采蕨轻轩冕。,
胡居士卧病遗米因赠人,王维,了观四大因。根性何所有。妄计苟不生。是身孰休咎。色声何谓客。阴界复谁守。徒言莲花目。岂恶杨枝肘。既饱香积饭。不醉声闻酒。有无断常见。生灭幻梦受。即病即实相。趋空定狂走。无有一法真。无有一法垢。居士素通达。随宜善抖擞。床上无毡卧。镉中有粥否。斋时不乞食。定应空漱口。聊持数斗米。且救浮生取。,
和使君五郎西楼望远思归,王维,高楼望所思。目极情未毕。枕上见千里。窗中窥万室。悠悠长路人。暧暧远郊日。惆怅极浦外。迢递孤烟出。能赋属上才。思归同下秩。故乡不可见。云水（一作外）空如一。,
送缙云苗太守,王维,手疏谢明主。腰章为长吏。方从会稽邸（一作郊）。更发汝南骑。按节下松阳。清江响铙吹。露冕见三吴。方知百城贵。,
别弟缙后登青龙寺望蓝田山,王维,陌上新离别。苍茫四郊晦。登高不见君。故山复云外。远树蔽行人。长天隐秋塞。心悲宦游子。何处飞征盖。,
早入荥阳界,王维,泛舟入荥泽，兹邑乃雄藩。河曲闾阎隘，川中烟火繁。因人见风俗，入境闻方言。秋野田畴盛，朝光市井喧。渔商波上客，鸡犬岸旁村。前路白云外，孤帆安可论。,
渡河到清河作,王维,泛舟大河里。积水穷天涯。天波忽开拆。郡邑千万家。行复见城市。宛然有桑麻。回瞻旧乡国。淼漫连云霞。,
辋川集·柳浪,王维,分行接绮树，倒影入清漪。不学御沟上，春风伤别离。,
辋川集·椒园,王维,桂尊迎帝子，杜若赠佳人。椒浆奠瑶席，欲下云中君。,
皇甫岳云溪杂题五首·上平田,王维,朝耕上平田，暮耕上平田。借问问津者，宁知沮溺贤。,
皇甫岳云溪杂题五首·萍池,王维,春池深且广，会待轻舟回。靡靡绿萍合，垂杨扫复开。,
闻裴秀才迪吟诗因戏赠,王维,猿吟一何苦，愁朝复悲夕。莫作巫峡声，肠断秋江客。,
崔兴宗写真咏,王维,画君年少时，如今君已老。今时新识人，知君旧时好。,
戏题盘石,王维,可怜盘石临泉水，复有垂杨拂酒杯。若道春风不解意，何因吹送落花来。,
疑梦,王维,莫惊宠辱空忧喜，莫计恩雠浪苦辛。黄帝孔丘何处问，安知不是梦中身。,
济上四贤咏·成文学,王维,宝剑千金装，登君白玉堂。身为平原客，家有邯郸娼。使气公卿坐，论心游侠场。中年不得意，谢病客游梁。,
送李判官赴东江,王维,闻道皇华使，方随皂盖臣。封章通左语，冠冕化文身。树色分扬子，潮声满富春。遥知辨璧吏，恩到泣珠人。,励志诗
送张五諲归宣城,王维,五湖千万里，况复五湖西。渔浦南陵郭，人家春谷谿。欲归江淼淼，未到草萋萋。忆想兰陵镇，可宜猿更啼。,
送贺遂员外外甥,王维,南国有归舟，荆门溯上流。苍茫葭菼外，云水与昭丘。樯带城乌去，江连暮雨愁。猿声不可听，莫待楚山秋。,
送杨长史赴果州,王维,褒斜不容幰，之子去何之。鸟道一千里，猿声十二时。官桥祭酒客，山木女郎祠。别后同明月，君应听子规。,
黎拾遗昕裴秀才迪见过秋夜对雨之作,王维,促织鸣已急，轻衣行向重。寒灯坐高馆，秋雨闻疏钟。白法调狂象，玄言问老龙。何人顾蓬径，空愧求羊踪。,
至滑州隔河望黎阳忆丁三寓,王维,隔河见桑柘，蔼蔼黎阳川。望望行渐远，孤峰没云烟。故人不可见，河水复悠然。赖有政声远，时闻行路传。,
齐州送祖三?,王维,〔一作河上送赵仙舟，又作淇上别赵仙舟〕相逢方一笑。相送还成泣。祖帐已（一作怅忽）伤离。荒城复愁入。天寒远山净。日暮长河急。解缆君已遥。望君犹（一作空）伫立。,
赠焦道士,王维,海上游三岛，淮南预八公。坐知千里外，跳向一壶中。缩地朝珠阙，行天使玉童。饮人聊割酒，送客乍分风。天老能行气，吾师不养空。谢君徒雀跃，无可问鸿濛。,
送方尊师归嵩山,王维,仙官欲往九龙潭，旄节朱幡倚石龛。山压天中半天上，洞穿江底出江南。瀑布杉松常带雨，夕阳苍翠忽成岚。借问迎来双白鹤，已曾衡岳送苏耽。,
问寇校书双溪,王维,君家少室西。为复少室东。别来几日今春风。新买双溪定何似。余生欲寄白云中。,
寄崇梵僧,王维,崇梵僧。崇梵僧。秋归覆釜春不还。落花啼鸟纷纷乱。涧户山窗寂寂闲。峡里谁知有人事。郡中遥望空云山。,
山茱萸,王维,朱实山下开，清香寒更发。幸与丛桂花，窗前向秋月。,
哭孟浩然,王维,故人不可见，江水日东流。借问襄阳老，江山空蔡州。,
送严秀才还蜀,王维,宁亲为令子，似舅即贤甥。别路经花县，还乡入锦城。山临青塞断，江向白云平。献赋何时至，明君忆长卿。,
送张道士归山,王维,先生何处去，王屋访茅君。别妇留丹诀，驱鸡入白云。人间若剩住，天上复离群。当作辽城鹤，仙歌使尔闻。,
送方城韦明府,王维,遥思葭菼际，寥落楚人行。高鸟长淮水，平芜故郢城。使车听雉乳，县鼓应鸡鸣。若见州从事，无嫌手板迎。,
奉寄韦太守陟,王维,荒城自萧索。万里山河空。天高秋日迥。嘹唳闻归鸿。寒塘映衰草。高馆落疏桐。临此岁方［晏］（宴）。顾景咏悲翁。故人不可见。寂寞平陵东。,
奉送六舅归陆浑,王维,伯舅吏淮泗。卓鲁方喟然。悠哉自不竞。退耕东皋田。条桑腊月下。种杏春风前。酌醴赋归去。共知陶令贤。,
长生草,王维,老根那复占春晴，能住虚根自发生。,
送李太守赴上洛,王维,商山包楚邓，积翠蔼沉沉。驿路飞泉洒，关门落照深。野花开古戍，行客响空林。板屋春多雨，山城昼欲阴。丹泉通虢略，白羽抵荆岑。若见西山爽，应知黄绮心。,
过沈居士山居哭之,王维,杨朱来此哭，桑扈返于真。独自成千古，依然旧四邻。闲檐喧鸟鹊，故榻满埃尘。曙月孤莺啭，空山五柳春。野花愁对客，泉水咽迎人。善卷明时隐，黔娄在日贫。逝川嗟尔命，丘井叹吾身。前后徒言隔，相悲讵几晨。,
送康太守,王维,城下沧江水。江边黄鹤楼。朱阑将粉堞。江水映悠悠。铙吹发夏口。使君居上头。郭门隐枫岸。侯吏趋芦洲。何异临川郡。还劳（一作来）康乐侯。,
送权二,王维,高人不可有（一作友）。清论复河深。一见如旧识。一言知道心。明时当薄宦。解薜去中林。芳草空隐处。白云余古岑。韩侯久携手。河岳共幽寻。怅别千余里。临堂鸣素琴。,
辋川集·华子冈,王维,飞鸟去不穷，连山复秋色。上下华子冈，惆怅情何极。,
辋川集·斤竹岭,王维,檀栾映空曲，青翠漾涟漪。暗入商山路，樵人不可知。,
辋川集·南垞,王维,轻舟南垞去，北垞淼难即。隔浦望人家，遥遥不相识。,
辋川集·白石滩,王维,清浅白石滩，绿蒲向堪把。家住水东西，浣纱明月下。,
皇甫岳云溪杂题五首·鸬鹚堰,王维,乍向红莲没，复出清蒲飏。独立何褵褷，衔鱼古查上。,
送封太守,王维,忽解羊头削，聊驰熊首轓。扬舲发夏口，按节向吴门。帆映丹阳郭，枫攒赤岸村。百城多候吏，露冕一何尊。,
送崔兴宗,王维,已恨亲皆远，谁怜友复稀。君王未西顾，游宦尽东归。塞迥山河净，天长云树微。方同菊花节，相待洛阳扉。,
送平澹然判官,王维,不识阳关路，新从定远侯。黄云断春色，画角起边愁。瀚海经年到，交河出塞流。须令外国使，知饮月氏头。,
送崔三往密州觐省,王维,南陌去悠悠，东郊不少留。同怀扇枕恋，独念倚门愁。路绕天山雪，家临海树秋。鲁连功未报，且莫蹈沧洲。,
辋川集·茱萸沜,王维,结实红且绿，复如花更开。山中傥留客，置此芙蓉杯。,
辋川集·宫槐陌,王维,仄径荫宫槐，幽阴多绿苔。应门但迎扫，畏有山僧来。,
辋川集·临湖亭,王维,轻舸迎上客，悠悠湖上来。当轩对尊酒，四面芙蓉开。,
同崔兴宗送衡岳瑗公南归,王维,言从石菌阁，新下穆陵关。独向池阳去，白云留故山。绽衣秋日里，洗钵古松间。一施传心法，唯将戒定还。,
辋川集·木兰柴,王维,秋山敛馀照，飞鸟逐前侣。彩翠时分明，夕岚无处所。,
送綦毋秘（一作校）书弃官还江东,王维,明时久不达。弃置与君同。天命无怨色。人生有素风。念君拂衣去。四海将安穷。秋天万里净。日暮澄（一作九）江空。清夜何悠悠。扣舷明月中。和光鱼鸟际。澹尔蒹葭丛。无庸客昭世。衰鬓日（一作白）如蓬。顽疏暗人事。僻陋远天聪。微物纵可采。其谁为至公。余亦从此去。归耕为老农。,
送高适（一作道非）弟耽归临淮作,王维,（册4　卷125　页1243c）〔坐上作〕少年客淮泗。落魂居下邳。遨游向燕赵。结客过临淄。山东诸侯国。迎送纷交驰。自尔厌游侠。闭户方垂帷。深明戴家礼。颇学毛公诗。备知经济道。高卧陶唐诗。圣主诏天下。贤人不得遗。公吏奉［纟熏］组。安车去茅茨。君王苍龙阙。九门十二逵。群公朝谒罢。冠剑下丹墀。野鹤终踉跄。威凤徒参差。或问理人术。但致还山词。天书降北阙。赐帛归东［淄，“艹”头代“氵”］。都门谢亲故。行路日逶迟（一作迤）。孤帆万里外。淼漫将何之。江天海陵郡。云日淮南（一作阴）祠。杳冥沧洲上。荡漭无人知。纬萧或买药。出处安能期。,
春日直门下省早朝（时为右补阙）,王维,骑省直明光，鸡鸣谒建章。遥闻侍中珮，闇识令君香。玉漏随铜史，天书拜夕郎。旌旗映阊阖，歌吹满昭阳。官舍梅初紫，宫门柳欲黄。愿将迟日意，同与圣恩长。,
和仆射晋公扈从温汤（时为右补阙）,王维,天子幸新丰，旌旗渭水东。寒山天仗外，温谷幔城中。奠玉群仙座，焚香太乙宫。出游逢牧马，罢猎见非熊。上宰无为化，明时太古同。灵芝三秀紫，陈粟万箱红。王礼尊儒教，天兵小战功。谋犹归哲匠，词赋属文宗。司谏方无阙，陈诗且未工。长吟吉甫颂，朝夕仰清风。,
同庐拾遗过韦（一作章。非）给事东山别业二,王维,首春休沐维已陪游及乎是行亦预闻命会无车马不果斯诺（　册4　卷125　页1246c）托身侍云陛。昧旦（一作早）趋华轩。遂陪［宛鸟］鸿侣。霄汉同飞翻。君子垂惠顾。期我于田园。侧闻景龙际。亲降南面尊。万乘驻山外。顺风祈一言。高阳多夔龙。荆山积［王与］［王番］。盛德启前烈。大贤钟後昆。侍郎文昌宫。给事东掖垣。谒帝俱来下。冠盖盈丘樊。闺风首邦族。庭训延乡村。采地包山河。树井竟川原。岩端回绮槛。谷口开朱门。阶下群峰首。云中瀑水源。鸣玉满春山。列筵先朝暾。会舞何飒沓。击钟弥朝昏。是时阳和节。清昼犹未暄。蔼蔼树色深。嘤嘤鸟声繁。顾己负宿诺。延颈惭芳荪。蹇步守穷巷。高驾难攀援。素是独往客。脱冠情弥敦。,
李（一作石）处士山居,王维,君子盈天阶，小人甘自免。方随炼金客，林上家绝巘。背岭花未开，入云树深浅。清昼犹自眠，山鸟时一啭。,
游悟真寺（一作王缙诗）,王维,闻道黄金地，仍开白玉田。掷山移巨石，咒岭出飞泉。猛虎同三径，愁猿学四禅。买香然绿桂，乞火踏红莲。草色摇霞上，松声泛月边。山河穷百二，世界接三千。梵宇聊凭视，王城遂渺然。灞陵才出树，渭水欲连天。远县分诸郭，孤村起白烟。望云思圣主，披雾隐群贤。薄宦惭尸素，终身拟尚玄。谁知草庵客，曾和柏梁篇。,
谒璿上人（并序）,王维,〔上人外人内天。不定不乱。舍法而渊泊。无心而云动。色空无碍。不物物也。默语无际。不言言也。故吾徒得神交焉。玄关大启。德海群泳。时雨既降。春物具美。序于诗者。人百其言。〕少年不足言。识道年已长。事往安可悔。余生幸能养。誓从断臂（一作荤）血。不复婴世网。浮名寄缨佩。空性无羁鞅。夙承（一作从）大导师。焚香此瞻仰。颓然居一室。覆载纷万象。高柳早莺啼。长廊春雨响。床下阮家屐。窗前筇竹杖。方将见身云。陋彼示天壤。一心再法要。愿以无生奖。,
瓜园诗（并序）?,王维,〔维瓜园高斋。俯视南山形胜。二三时辈。同赋是诗。兼命词英数公。同用园字为韵。韵任多少。时太子司议郎薛璩发此题。遂同诸公云。〕余适欲锄瓜。倚锄听叩门。鸣驺导骢马。常从夹朱轩。穷巷正传呼。故人傥相存。携手追凉风。放心望乾坤。蔼蔼帝王州。宫观一何繁。林端出绮道。殿顶摇华幡。素怀在青山。若值白云屯。回风城西雨。返景原上村。前酌盈尊酒。往往闻清言。黄鹂啭深木。朱槿照中原。犹羡松下客。石上闻清猿。,
东溪玩月（一作王昌龄诗）,王维,月从断山口，遥吐柴门端。万木分空霁，流阴中夜攒。光连虚象白，气与风露寒。谷静秋泉响，岩深青霭残。清灯入幽梦，破影抱空峦。恍惚琴窗里，松谿晓思难。,
哭褚司马,王维,妄识皆心累，浮生定死媒。谁言老龙吉，未免伯牛灾。故有求仙药，仍馀遁俗杯。山川秋树苦，窗户夜泉哀。尚忆青骡去，宁知白马来。汉臣修史记，莫蔽褚生才。,
哭祖六自虚（时年十八）,王维,否极尝闻泰，嗟君独不然。悯凶才稚齿，羸疾主中年。馀力文章秀，生知礼乐全。翰留天帐览，词入帝宫传。国讶终军少，人知贾谊贤。公卿尽虚左，朋识共推先。不恨依穷辙，终期济巨川。才雄望羔雁，寿促背貂蝉。福善闻前录，歼良昧上玄。何辜铩鸾翮，底事碎事与。又作尿蜀斤龙泉，鵩起长沙赋。麟终曲阜编，域中君道广。海内我情偏，乍失疑犹见。沉思悟绝缘，生前不忍别。死后向谁宣。为此情难尽，弥令忆更缠。本家清渭曲，归葬旧茔边。永去长安道，徒闻京兆阡。旌车出郊甸，乡国隐云天。定作无期别，宁同旧日旋。候门家属苦，行路国人怜。送客哀难进，征途泥复前。赠言为挽曲，奠席是离筵。念昔同携手，风期不暂捐。南山俱隐逸，东洛类神仙。未省音容间，那堪生死迁。花时金谷饮，月夜竹林眠。满地传都赋，倾朝看药船。群公咸属目，微物敢齐肩。谬合同人旨，而将玉树连。不期先挂剑，长恐后施鞭。为善吾无矣，知音子绝焉。琴声纵不没，终亦继悲弦。第一百二十八卷,
济上四贤咏（三首。济州官舍作）,王维,崔录事（册4　卷125　页1252a）解印归田里。贤哉此丈夫。少年曾任侠。晚节更为儒。遁迹（一作世）东山下。因家沧海隅。已闻能狎鸟。余欲共乘桴。成文学　（册4　卷125　页1252b）宝剑千金装。登君白玉堂。身为平原客。家有邯郸娼。使气公卿坐。论心（一作交）游侠场。中年不得意（一作志）。谢病客游梁。郑霍二山人（一作寄霍郑二山人）（册4　卷125　页1252c）翩翩繁（一作京）华子。多出（一作事）金张门。幸有先人业。早（一作思）蒙（一作逢）明主恩。童（一作同）年且未（一作末）学。肉食骛华轩。岂乏（一作知）中林士。无人荐至尊。郑公（一作生）老泉石。霍子安丘樊。买药不二价。著书盈（一作仍）万言。息阴无恶木。饮水必清源。吾（一作余）贱不及议。斯人竟谁论。,
敕赐百官樱桃（时为文部郎）,王维,芙蓉阙下会千官，紫禁朱樱出上阑。才是寝园春荐后，非关御苑鸟衔残。归鞍竞带青丝笼，中使频倾赤玉盘。饱食不须愁内热，大官还有蔗浆寒。,
重酬苑郎中（时为库部员外）,王维,何幸含香奉至尊，多惭未报主人恩。草木尽能酬雨露，荣枯安敢问乾坤。仙郎有意怜同舍，丞相无私断扫门。扬子解嘲徒自遣，冯唐已老复何论。,
听百舌鸟,王维,上兰门外草萋萋，未央宫中花里栖。亦有相随过御苑，不知若个向金堤。入春解作千般语，拂曙能先百鸟啼。万户千门应觉晓，建章何必听鸣鸡。,
辋川集·金屑泉,王维,日饮金屑泉，少当千馀岁。翠凤翊文螭，羽节朝玉帝。,
题友人云母障子（时年十五）,王维,君家云母障，时向野庭开。自有山泉入，非因采画来。,
左掖梨花（一作海棠。与丘为、皇甫冉同作）,王维,闲洒阶边草，轻随箔外风。黄莺弄不足，衔入未央宫。,
齐州送祖二（一作送别）,王维,送君南浦泪如丝，君向东州使我悲。为报故人憔悴尽，如今不似洛阳时。,
送沈子归江东（一作送沈子福之江东）,王维,杨柳渡头行客稀，罟师荡桨向临圻。唯有相思似春色，江南江北送君归。,送别诗，思念诗
寒食汜上作（一作途中口号）,王维,广武城边逢暮春，汶阳归客泪沾巾。落花寂寂啼山鸟，杨柳青青渡水人。,
送殷四葬（一作哭殷遥）,王维,送君返葬石楼山，松柏苍苍宾驭还。埋骨白云长已矣，空馀流水向人间。,
献始兴公（时拜右拾遗）,王维,宁栖野树林，宁饮涧水流。不用坐粱肉，崎岖见王侯。鄙哉匹夫节，布褐将白头。任智诚则短，守任固其优。侧闻大君子，安问党与雠。所不卖公器，动为苍生谋。贱子跪自陈，可为帐下不。感激有公议，曲私非所求。,
赠刘蓝田（一作卢象诗）,王维,篱间犬迎吠，出屋候荆扉。岁晏输井税，山村人夜归。晚田始家食，馀布成我衣。讵肯无公事，烦君问是非。,
赠祖三咏（济州官舍作）,王维,萧蛸挂虚牖，蟋蟀鸣前除。岁晏凉风至，君子复何如。高馆阒无人，离居不可道。闲门寂已闭，落日照秋草。虽有近音信，千里阻河关。中复客汝颍，去年归旧山。结交二十载，不得一日展。贫病子既深，契阔余不浅。仲秋虽未归，暮秋以为期。良会讵几日，终日长相思。,
林园即事寄舍弟紞（次荆州时作）,王维,寓目一萧散，销忧冀俄顷。青草肃澄陂，白云移翠岭。后沔通河渭，前山包鄢郢。松含风里声，花对池中影。地多齐后疟，人带荆州瘿。徒思赤笔书，讵有丹砂井。心悲常欲绝，发乱不能整。青簟日何长，闲门昼方静。颓思茅檐下，弥伤好风景。,
酬黎居士淅川作（昙壁上人院走笔成）,王维,侬家真个去，公定随侬否。著处是莲花，无心变杨柳。松龛藏药裹，石唇安茶臼。气味当共知，那能不携手。,
送高適弟耽归临淮作（坐上作）,王维,少年客淮泗，落魄居下邳。遨游向燕赵，结客过临淄。山东诸侯国，迎送纷交驰。自尔厌游侠，闭户方垂帷。深明戴家礼，颇学毛公诗。备知经济道，高卧陶唐时。圣主诏天下，贤人不得遗。公吏奉纁组，安车去茅茨。君王苍龙阙，九门十二逵。群公朝谒罢，冠剑下丹墀。野鹤终踉跄，威凤徒参差。或问理人术，但致还山词。天书降北阙，赐帛归东菑。都门谢亲故，行路日逶迟。孤帆万里外，淼漫将何之。江天海陵郡，云日淮南祠。杳冥沧洲上，荡漭无人知。纬萧或卖药，出处安能期。,
送张舍人佐江州同薛璩十韵（走笔成）,王维,束带趋承明，守官唯谒者。清晨听银蚪，薄暮辞金马。受辞未尝易，当是方知寡。清范何风流，高文有风雅。忽佐江上州，当自浔阳下。逆旅到三湘，长途应百舍。香炉远峰出，石镜澄湖泻。董奉杏成林，陶潜菊盈把。范蠡常好之，庐山我心也。送君思远道，欲以数行洒。,
崔濮阳兄季重前山兴（山西去亦对维门）,王维,秋色有佳兴，况君池上闲。悠悠西林下，自识门前山。千里横黛色，数峰出云间。嵯峨对秦国，合沓藏荆关。残雨斜日照，夕岚飞鸟还。故人今尚尔，叹息此颓颜。,
李陵咏（时年十九）,王维,汉家李将军，三代将门子。结发有奇策，少年成壮士。长驱塞上儿，深入单于垒。旌旗列相向，箫鼓悲何已。日暮沙漠陲，战声烟尘里。将令骄虏灭，岂独名王侍。既失大军援，遂婴穹庐耻。少小蒙汉恩，何堪坐思此。深衷欲有报，投躯未能死。引领望子卿，非君谁相理。,
济上四贤咏·郑霍二山人（一作寄崔郑二山人,王维,翩翩繁华子，多出金张门。幸有先人业，早蒙明主恩。童年且未学，肉食骛华轩。岂乏中林士，无人荐至尊。郑公老泉石，霍子安丘樊。卖药不二价，著书盈万言。息阴无恶木，饮水必清源。吾贱不及议，斯人竟谁论。,
别弟妹二首（一作卢象诗）,王维,两妹日成长，双鬟将及人。已能持宝瑟，自解掩罗巾。念昔别时小，未知疏与亲。今来始离恨，拭泪方殷勤。小弟更孩幼，归来不相识。同居虽渐惯，见人犹未觅。宛作越人语，殊甘水乡食。别此最为难，泪尽有馀忆。,
燕支行（时年二十一）,王维,汉家天将才且雄，来时谒帝明光宫。万乘亲推双阙下，千官出饯五陵东。誓辞甲第金门里，身作长城玉塞中。卫霍才堪一骑将，朝廷不数贰师功。赵魏燕韩多劲卒，关西侠少何咆勃。报雠只是闻尝胆，饮酒不曾妨刮骨。画戟雕戈百日寒，连旗大旆黄尘没。叠鼓遥翻瀚海波，鸣笳乱动天山月。麒麒锦带佩吴钩，飒沓青骊跃紫骝。拔剑已断天骄臂，归鞍共饮月支头。汉兵大呼一当百，虏骑相看哭且愁。教战虽令赴汤火，终知上将先伐谋。,
青雀歌（与卢象、崔兴宗、裴迪、弟缙同赋）,王维,青雀翅羽短，未能远食玉山禾。犹胜黄雀争上下，唧唧空仓复若何。,
黄雀痴（杂言走笔）,王维,黄雀痴，黄雀痴，谓言青鷇是我儿。一一口衔食，养得成毛衣。到大啁啾解游飏，各自东西南北飞。薄暮空巢上，羁雌独自归。凤凰九雏亦如此，慎莫愁思憔悴损容辉。,
寄崇梵僧（崇梵寺近东阿覆釜村）,王维,崇梵僧，崇梵僧，秋归覆釜春不还。落花啼鸟纷纷乱，涧户山窗寂寂闲。峡里谁知有人事，郡中遥望空云山。,
送李睢阳（一本以前九句自为一首）,王维,将置酒，思悲翁。使君去，出城东。麦渐渐，雉子斑。槐阴阴，到潼关。骑连连，车迟迟。心中悲，宋又远。周间之，南淮夷。东齐儿，碎碎织练与素丝，游人贾客信难持。五谷前熟方可为，下车闭閤君当思。天子当殿俨衣裳，大官尚食陈羽觞。彤庭散绶垂鸣珰，黄纸诏书出东厢，轻纨叠绮烂生光。宗室子弟君最贤，分忧当为百辟先。布衣一言相为死，何况圣主恩如天。鸾声哕哕鲁侯旂，明年上计朝京师。须忆今日斗酒别，慎勿富贵忘我为。,
送友人归山歌二首（离骚题作山中人）,王维,山寂寂兮无人，又苍苍兮多木。群龙兮满朝，君何为兮空谷。文寡和兮思深，道难知兮行独。悦石上兮流泉，与松间兮草屋。入云中兮养鸡，上山头兮抱犊。神与枣兮如瓜，虎卖杏兮收谷。愧不才兮妨贤，嫌既老兮贪禄。誓解印兮相从，何詹尹兮何卜。山中人兮欲归，云冥冥兮雨霏霏。水惊波兮翠菅蘼，白鹭忽兮翻飞，君不可兮褰衣。山万重兮一云，混天地兮不分。树晻暧兮氛氲，猿不见兮空闻。忽山西兮夕阳，见东皋兮远村。平芜绿兮千里，眇惆怅兮思君。,
白鼋涡（杂言走笔）,王维,南山之瀑水兮，激石滈瀑似雷惊，人相对兮不闻语声。翻涡跳沫兮苍苔湿，藓老且厚，春草为之不生。兽不敢惊动，鸟不敢飞鸣。白鼋涡涛戏濑兮，委身以纵横。王人之仁兮，不网不钓，得遂性以生成。,
冬晚对雪忆胡居士家（一作王劭诗，非）,王维,寒更传晓箭，清镜览衰颜。隔牖风惊竹，开门雪满山。洒空深巷静，积素广庭闲。借问袁安舍，翛然尚闭关。,描写冬天，描写雪，思念诗
送元中丞转运江淮（一作钱起诗）,王维,薄赋归天府，轻徭赖使臣。欢沾赐帛老，恩及卷绡人。去问珠官俗，来经石砝春。东南御亭上，莫使有风尘。,
送李员外贤郎,王维,少年何处去，负米上铜梁。借问阿戎父，知为童子郎。鱼笺请诗赋，橦布作衣裳。薏苡扶衰病，归来幸可将。,
送孟六归襄阳（一作张子容诗）,王维,杜门不复出，久与世情疏。以此为良策，劝君归旧庐。醉歌田舍酒，笑读古人书。好是一生事，无劳献子虚。,
初出济州别城中故人（一作被出济州）,王维,微官易得罪，谪去济川阴。执政方持法，明君照此心。闾阎河润上，井邑海云深。纵有归来日，各愁年鬓侵。,
与卢象集朱家,王维,主人能爱客，终日有逢迎。贳得新丰酒，复闻秦女筝。柳条疏客舍，槐叶下秋城。语笑且为乐，吾将达此生。,
登裴秀才迪小台,王维,端居不出户，满目望云山。落日鸟边下，秋原人外闲。遥知远林际，不见此檐间。好客多乘月，应门莫上关。,
过感化寺昙兴上人山院（与裴迪同作）,王维,暮持筇竹杖，相待虎谿头。催客闻山响，归房逐水流。野花丛发好，谷鸟一声幽。夜坐空林寂，松风直似秋。,
夏日过青龙寺谒操禅师（与裴迪同作）,王维,龙钟一老翁，徐步谒禅宫。欲问义心义，遥知空病空。山河天眼里，世界法身中。莫怪销炎热，能生大地风。,
戏题示萧氏甥,王维,怜尔解临池，渠爷未学诗。老夫何足似，弊宅倘因之。芦笋穿荷叶，菱花罥雁儿。郗公不易胜，莫著外家欺。,
秋夜独坐（一作冬夜书怀）,王维,独坐悲双鬓，空堂欲二更。雨中山果落，灯下草虫鸣。白发终难变，黄金不可成。欲知除老病，唯有学无生。,
愚公谷三首（青龙寺与黎昕戏题）,王维,愚谷与谁去，唯将黎子同。非须一处住，不那两心空。宁问春将夏，谁论西复东。不知吾与子，若个是愚公。吾家愚谷里，此谷本来平。虽则行无迹，还能响应声。不随云色暗，只待日光明。缘底名愚谷，都由愚所成。借问愚公谷，与君聊一寻。不寻翻到谷，此谷不离心。行处曾无险，看时岂有深。寄言尘世客，何处欲归临。,
长恨歌,白居易,汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列士，可怜光采生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翅金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃断肠声。天旋地转回龙驭，至此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥缈间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扇，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云髻半偏新睡觉，花冠不整下堂来。风吹仙袂飘飖举，犹似霓裳羽衣舞。玉容寂寞泪阑干，梨花一枝春带雨。含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。唯将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。,爱情诗，唐诗三百首
琵琶行,白居易,浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁，琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。低眉信手续续弹，说尽心中无尽事。轻拢慢拈抹复挑，初为霓裳后六幺。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。水泉冷涩弦凝绝，凝绝不通声暂歇。别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛客。自言本是京城女，家在虾蟆陵下住。十三学得琵琶成，名属教坊第一部。曲罢常教善才服，妆成每被秋娘妒。五陵年少争缠头，一曲红绡不知数。钿头云篦击节碎，血色罗裙翻酒污。今年欢笑复明年，秋月春风等闲度。弟弟从军阿姨死，暮去朝来颜色故。门前冷落车马稀，老大嫁作商人妇。商人重利轻别离，前月浮梁买茶去。去来江口空守船，绕船明月江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识。我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄庐苦竹绕宅生。其间旦暮闻何物，杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作琵琶行。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多，江州司马青衫湿。,唐诗三百首，高中
忆江南·江南好,白居易,江南好，风景旧曾谙。1日出江花红胜火，春来江水绿如蓝，2能不忆江南。,描写春天，小学，婉约诗
忆江南·江南忆,白居易,江南忆，其次忆吴宫。吴酒一杯春竹叶，吴娃双舞醉芙蓉，早晚复相逢。,
忆江南·江南忆,白居易,江南忆，最忆是杭州：山寺月中寻桂子，郡亭枕上看潮头，何日更重游？,
钱塘湖春行,白居易,孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。,描写春天，初中
暮江吟,白居易,一道残阳铺水中，半江瑟瑟半江红。可怜九月初三夜，露似珍珠月似弓。,
观刈麦,白居易,田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆。相随饷田去，丁壮在南冈。足蒸暑土气，背灼炎天光。力尽不知热，但惜夏日长。复有贫妇人，抱子在背傍。右手秉遗穗，左臂悬敝筐。听其相顾言，闻者为悲伤。田家输税尽，拾此充饥肠。今我何功德，曾不事农桑。吏禄三百石，岁晏有余粮。念此私自愧，尽日不能忘。,描写夏天，初中
浪淘沙,白居易,白浪茫茫与海连，平沙浩浩四无边。暮去朝来淘不住，遂令东海变桑田。,
浪淘沙,白居易,海底飞尘终有日，山头化石岂无时。谁道小郎抛小妇，船头一去没回期。,
浪淘沙,白居易,借问江潮与海水，何似君情与妾心？相恨不如潮有信，相思始觉海非深。,爱情诗，思念诗
浪淘沙,白居易,青草湖中万里程，黄梅雨里一人行。愁见滩头夜泊处，风翻暗浪打船声。,
浪淘沙,白居易,随波逐浪到天涯，迁客西还有几家。却到帝都重富贵，请君莫忘浪淘沙。,
浪淘沙,白居易,一泊沙来一泊去，一重浪灭一重生。相搅相淘无歇日，会教东海一时平。,
卖炭翁,白居易,卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，官使驱将惜不得。半匹红纱一丈绫，系向牛头充炭直。,描写冬天
长相思,白居易,九月西风兴，月冷露华凝。思君秋夜长，一夜魂九升。二月东风来，草拆花心开。思君春日迟，一日肠九回。妾住洛桥北，君住洛桥南。十五即相识，今年二十三。有如女萝草，生在松之侧。蔓短枝苦高，萦回上不得。人言人有愿，愿至天必成。愿作远方兽，步步比肩行。愿作深山木，枝枝连理生。,
长相思·汴水流,白居易,汴水流，泗水流，流到瓜洲古渡头，吴山点点愁。思悠悠，恨悠悠，恨到归时方始休，月明人倚楼。,山水诗，婉约诗
赋得古原草送别,白居易,离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。,送别诗，唐诗三百首，小学
池上,白居易,袅袅凉风动，凄凄寒露零。兰衰花始白，荷破叶犹青。独立栖沙鹤，双飞照水萤。若为寥落境，仍值酒初醒。,
花非花·花非花,白居易,花非花，雾非雾，夜半来，天明去。来如春梦不多时，去似朝云无觅处。,人生
大林寺桃花,白居易,人间四月芳菲尽，山寺桃花始盛开。长恨春归无觅处，不知转入此中来。,描写花
问刘十九,白居易,绿蚁新醅酒，红泥小火炉。晚来天欲雪，能饮一杯无！,友情诗，唐诗三百首
宫词,白居易,泪尽罗巾梦不成，夜深前殿按歌声。红颜未老恩先断，斜倚薰笼坐到明。,
秋思,白居易,夕照红于烧，晴空碧胜蓝。兽形云不一，弓势月初三。雁思来天北，砧愁满水南。萧条秋气味，未老已深谙。,
秋思,白居易,病眠夜少梦，闲立秋多思。寂寞余雨晴，萧条早寒至。鸟栖红叶树，月照青苔地。何况镜中年，又过三十二。,
夜雪,白居易,已讶衾枕冷，复见窗户明。夜深知雪重，时闻折竹声。,描写冬天，描写雪
即事,白居易,见月连宵坐，闻风尽日眠。室香罗药气，笼暖焙茶烟。鹤啄新晴地，鸡栖薄暮天。自看淘酒米，倚杖小池前。,
行香子·文殊菩萨,白居易,文殊菩萨，出化清凉，神通力以现他方。真座金毛师子，微放珠光。众生仰持宝盖，绝名香。我今发愿，虔诚归命，不求富贵，不恋荣华。愿当来世，生净土，法王家。愿当来世，生净土，法王家。,
江楼夕望招客,白居易,海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。,描写夏天
采莲曲,白居易,菱叶萦波荷飐风，荷花深处小舟通。逢郎欲语低头笑，碧玉搔头落水中。,爱情诗，描写荷花
竹枝词·《竹枝》苦怨怨何人,白居易,《竹枝》苦怨怨何人？夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红簇簇，江蓠湿叶碧凄凄。江畔谁人唱《竹枝》？前声断咽后声迟。怪来调苦缘词苦，多是通州司马诗。,
杂感,白居易,君子防悔尤，贤人戒行藏。嫌疑远瓜李，言动慎毫芒。立教固如此，抚事有非常。为君持所感，仰面问苍苍。犬啮桃树根，李树反见伤。老龟烹不烂，延祸及枯桑。城门自焚爇，池鱼罹其殃。阳货肆凶暴，仲尼畏于匡。鲁酒薄如水，邯郸开战场。伯禽鞭见血，过失由成王。都尉身降虏，宫刑加子长。吕安兄不道，都市杀嵇康。斯人死已久，其事甚昭彰。是非不由己，祸患安可防。使我千载后，涕泗满衣裳。,
效陶潜体诗十六首,白居易,不动者厚地，不息者高天。无穷者日月，长在者山川。松柏与龟鹤，其寿皆千年。嗟嗟群物中，而人独不然。早出向朝市，暮已归下泉。形质及寿命，危脆若浮烟。尧舜与周孔，古来称圣贤。借问今何在，一去亦不还。我无不死药，兀兀随化迁。所未定知者，修短迟速间。幸及身健日，当歌一樽前。何必待人劝，持此自为欢。翳翳窬月阴，沉沉连日雨。开帘望天色，黄云暗如土。行潦毁我墉，疾风坏我宇。蓬莠生庭院，泥涂失场圃。村深绝宾客，窗晦无俦侣。尽日不下床，跳蛙时入户。出门无所往，入室还独处。不以酒自娱，块然与谁语。朝饮一杯酒，冥心合元化。兀然无所思，日高尚闲卧。暮读一卷书，会意如嘉话。欣然有所遇，夜深犹独坐。又得琴上趣，安弦有余暇。复多诗中狂，下笔不能罢。唯兹三四事，持用度昼夜。所以阴雨中，经旬不出舍。始悟独往人，心安时亦过。东家采桑妇，雨来苦愁悲。蔟蚕北堂前，雨冷不成丝。西家荷锄叟，雨来亦怨咨。种豆南山下，雨多落为萁。而我独何幸，酝酒本无期。及此多雨日，正遇新熟时。开瓶泻樽中，玉液黄金脂。持玩已可悦，欢尝有余滋。一酌发好容，再酌开愁眉。连延四五酌，酣畅入四肢。忽然遗我物，谁复分是非。是时连夕雨，酩酊无所知。人心苦颠倒，反为忧者嗤。朝亦独醉歌，暮亦独醉睡。未尽一壶酒，已成三独醉。勿嫌饮太少，且喜欢易致。一杯复两杯，多不过三四。便得心中适，尽忘身外事。更复强一杯，陶然遗万累。一饮一石者，徒以多为贵。及其酩酊时，与我亦无异。笑谢多饮者，酒钱徒自费。天秋无片云，地静无纤尘。团团新晴月，林外生白轮。忆昨阴霖天，连连三四旬。赖逢家酝熟，不觉过朝昏。私言雨霁后，可以罢余樽。及对新月色，不醉亦愁人。床头残酒榼，欲尽味弥淳。携置南檐下，举酌自殷勤。清光入杯杓，白露生衣巾。乃知阴与晴，安可无此君。我有乐府诗，成来人未闻。今宵醉有兴，狂咏惊四邻。独赏犹复尔，何况有交亲。中秋三五夜，明月在前轩。临觞忽不饮，忆我平生欢。我有同心人，邈邈崔与钱。我有忘形友，迢迢李与元。或飞青云上，或落江湖间。与我不相见，于今四五年。我无缩地术，君非驭风仙。安得明月下，四人来晤言。良夜信难得，佳期杳无缘。明月又不驻，渐下西南天。岂无他时会，惜此清景前。家酝饮已尽，村中无酒贳。坐愁今夜醒，其奈秋怀何。有客忽叩门，言语一何佳。云是南村叟，挈榼来相过。且喜樽不燥，安问少与多。重阳虽已过，篱菊有残花。欢来苦昼短，不觉夕阳斜。老人勿遽起，且待新月华。客去有余趣，竟夕独酣歌。原生衣百结，颜子食一箪。欢然乐其志，有以忘饥寒。今我何人哉，德不及先贤。衣食幸相属，胡为不自安。况兹清渭曲，居处安且闲。榆柳百余树，茅茨十数间。寒负檐下日，热濯涧底泉。日出犹未起，日入已复眠。西风满村巷，清凉八月天。但有鸡犬声，不闻车马喧。时倾一樽酒，坐望东南山。稚侄初学步，牵衣戏我前。即此自可乐，庶几颜与原。湛湛樽中酒，有功不自伐。不伐人不知，我今代其说。良将临大敌，前驱千万卒。一箪投河饮，赴死心如一。壮士磨匕首，勇愤气咆。一酣忘报雠，四体如无骨。东海杀孝妇，天旱窬年月。一酌酹其魂，通宵雨不歇。咸阳秦狱气，冤痛结为物。千岁不肯散，一沃亦销失。况兹儿女恨，及彼幽忧疾。快饮无不消，如霜得春日。方知曲糵灵，万物无与匹。烟霞隔悬圃，风波限瀛州。我岂不欲往，大海路阻修。神仙但闻说，灵药不可求。长生无得者，举世如蜉蝣。逝者不重回，存者难久留。踟蹰未死间，何苦怀百忧。念此忽内热，坐看成白头。举杯还独饮，顾影自献酬。心与口相约，未醉勿言休。今朝不尽醉，知有明朝不？不见郭门外，累累坟与丘。月明愁杀人，黄蒿风飕飕。死者若有知，悔不秉烛游。吾闻浔阳郡，昔有陶徵君。爱酒布爱名，忧醒不忧贫。尝为彭泽令，在官才八旬。啾然忽不乐，挂印著公门。口吟归去来，头戴漉酒巾。人吏留不得，直入故山云。归来五柳下，还以酒养真。人间荣与利，摆落如泥尘。先生去已久，纸墨有遗文。篇篇劝我饮，此外无所云。我从老大来，窃慕其为人。其他不可及，且效醉昏昏。楚王疑忠臣，江南放屈平。晋朝轻高士，林下弃刘伶。一人常独醉，一人常独醒。醒者多苦志，醉者多欢情。欢情信独善，苦志竟何成。兀傲瓮间卧，憔悴泽畔行。彼忧而此乐，道理甚分明。愿君且饮酒，勿思身后名。有一燕赵士，言貌甚奇瑰。日日酒家去，脱衣典数杯。问君何落拓，云仆生草莱。地寒命且薄，徒抱王佐才。岂无济时策，君门乏良媒。三献寝不报，迟迟空手回。亦有同门生，先升青云梯。贵贱交道绝，朱门叩不开。及归种禾黍，三岁旱为灾。入山烧黄白，一旦化为灰。磋跎五十余，生世苦不谐。处处去不得，却归酒中来。南巷有贵人，高盖驷马车。我问何所苦，四十垂白须。答云君不知，位重多忧虞。北里有寒士，瓮牖绳为枢。出扶桑枣杖，入卧蜗牛庐。散贱无忧患，心安体亦舒。东邻有富翁，藏货遍五都。东京收粟帛，西市鬻金珠。朝营暮计算，昼夜不安居。西舍有贫者，匹妇配匹夫。布裙行赁舂，短褐坐佣书。以此求口食，一饱欣有余。贵贱与贫富，高下虽有殊。忧乐与利害，彼此不相窬。是以达人观，万化同一途。但未知生死，胜负两何如。迟疑未知间，且以酒为娱。济水澄而洁，河水浑而黄。交流列四渎，清浊不相伤。太公战牧野，伯夷饿首阳。同时号贤圣，进退不相妨。谓天不爱民，胡为生稻粱。谓天果爱民，胡为生豺狼。谓神福善人，孔圣竟栖遑。谓神祸淫人，暴秦终霸王。颜回与黄宪，何辜早夭亡。蝮蛇与鸩鸟，何得寿延长。物理不可测，神道亦难量。举头仰问天，天色但苍苍。唯当多种黍，日醉手中觞。,
江南春,白居易,青门柳枝软无力，东风吹作黄金色。街东酒薄醉易醒，满眼春愁销不得。,
村夜,白居易,霜草苍苍虫切切，村南村北行人绝。独出门前望野田，月明荞麦花如雪。,
对酒,白居易,人生一百岁，通计三万日。何况百岁人，人间百无一。贤愚共零落，贵贱同埋没。东岱前後魂，北邙新旧骨。复闻药误者，为爱延年术。又有忧死者，为贪政事笔。药误不得老，忧死非因疾。谁人言最灵，知得不知失。何如会亲友，饮此杯中物。能沃烦虑销，能陶真性出。所以刘阮辈，终年醉兀兀。,
对酒,白居易,未济卦中休卜命，参同契里莫劳心。无如饮此销愁物，一饷愁消直万金。,
对酒,白居易,漫把参同契，难烧伏火砂。有时成白首，无处问黄芽。幻世如泡影，浮生抵眼花。唯将绿醅酒，且替紫河车。,
白云泉,白居易,天平山上白云泉，云自无心水自闲。何必奔冲山下去，更添波浪向人间。,山水诗
轻肥,白居易,意气骄满路，鞍马光照尘。借问何为者，人称是内臣。朱绂皆大夫，紫绶或将军。夸赴军中宴，走马去如云。樽罍溢九酝，水陆罗八珍。果擘洞庭橘，脍切天池鳞。食饱心自若，酒酣气益振。是岁江南旱，衢州人食人！,
杜陵叟,白居易,杜陵叟，杜陵居，岁种薄田一顷余。三月无雨旱风起，麦苗不秀多黄死。九月降霜秋早寒，禾穗未熟皆青乾。长吏明知不申破，急敛暴征求考课。典桑卖地纳官租，明年衣食将何如？剥我身上帛，夺我口中粟。虐人害物即豺狼，何必钩爪锯牙食人肉？不知何人奏皇帝，帝心恻隐知人弊。白麻纸上书德音，京畿尽放今年税。昨日里胥方到门，手持敕牒榜乡村。十家租税九家毕，虚受吾君蠲免恩。,忧国忧民
夜坐,白居易,庭前尽日立到夜，灯下有时坐彻明。此情不语何人会，时复长吁一两声。,
夜坐,白居易,斜月入前楹，迢迢夜坐情。梧桐上阶影，蟋蟀近床声。曙傍窗间至，秋从簟上生。感时因忆事，不寝到鸡鸣。,
七夕,白居易,忆得少年长乞巧，竹竿头上愿丝多。,
七夕,白居易,烟霄微月澹长空，银汉秋期万古同。几许欢情与离恨，年年并在此宵中。,
咏怀,白居易,尽日松下坐，有时池畔行。行立与坐卧，中怀澹无营。不觉流年过，亦任白发生。不为世所薄，安得遂闲情。,
咏怀,白居易,岁去年来尘土中，眼看变作白头翁。如何办得归山计，两顷村田一亩宫。,
咏怀,白居易,冉牛与颜渊，卞和与马迁。或罹天六极，或被人刑残。顾我信为幸，百骸且完全。五十不为夭，吾今欠数年。知分心自足，委顺身常安。故虽穷退日，而无戚戚颜。昔有荣先生，从事于其间。今我不量力，举心欲攀援。穷通不由己，欢戚不由天。命即无奈何，心可使泰然。且务由己者，省躬谅非难。勿问由天者，天高难与言。,
咏怀,白居易,随缘逐处便安闲，不入朝廷不住山。心似虚舟浮水上，身同宿鸟寄林间。尚平婚嫁了无累，冯翊符章封却还。处分贫家残活计，匹如身后莫相关。,
咏怀,白居易,昔为凤阁郎，今为二千石。自觉不如今，人言不如昔。昔虽居近密，终日多忧惕。有诗不敢吟，有酒不敢吃。今虽在疏远，竟岁无牵役。饱食坐终朝，长歌醉通夕。人生百年内，疾速如过隙。先务身安闲，次要心欢适。事有得而失，物有损而益。所以见道人，观心不观迹。,
咏怀,白居易,自从委顺任浮沈，渐觉年多功用深。面上减除忧喜色，胸中消尽是非心。妻儿不问唯耽酒，冠盖皆慵只抱琴。长笑灵均不知命，江蓠丛畔苦悲吟。,
咏怀,白居易,我知世无幻，了无干世意。世知我无堪，亦无责我事。由兹两相忘，因得长自遂。自遂意何如，闲官在闲地。闲地唯东都，东都少名利。闲官是宾客，宾客无牵累。嵇康日日懒，毕卓时时醉。酒肆夜深归，僧房日高睡。形安不劳苦，神泰无忧畏。从宦三十年，无如今气味。鸿虽脱罗弋，鹤尚居禄位。唯此未忘怀，有时犹内愧。,
咏怀,白居易,高人乐丘园，中人慕官职。一事尚难成，两途安可得。遑遑干世者，多苦时命塞。亦有爱闲人，又为穷饿逼。我今幸双逐，禄仕兼游息。未尝羡荣华，不省劳心力。妻孥与婢仆，亦免愁衣食。所以吾一家，面无忧喜色。,
咏怀,白居易,苏杭自昔称名郡，牧守当今当好官。两地江山蹋得遍，五年风月咏将残。几时酒盏曾抛却？何处花枝不把看？白发满头归得也，诗情酒兴渐阑珊。,
自咏,白居易,须白面微红，醺醺半醉中。百年随手过，万事转头空。卧疾瘦居士，行歌狂老翁。仍闻好事者，将我画屏风。,
自咏,白居易,白衣居士紫芝仙，半醉行歌半坐禅。今日维摩兼饮酒，当时绮季不请钱。等闲池上留宾客，随事灯前有管弦。但问此身销得否，分司气味不论年。,
自咏,白居易,形容瘦薄诗情苦，岂是人间有相人？只合一生眠白屋，何因三度拥朱轮？金章未佩虽非贵，银榼常携亦不贫。唯是无儿头早白，被天磨折恰平均。,
自咏,白居易,闷发每吟诗引兴，兴来兼酌酒开颜。欲逢假日先招客，正对衙时亦望山。句检簿书多卤莽，堤防官吏少机关。谁能头白劳心力，人道无才也是闲。,
自咏,白居易,夜镜隐白发，朝酒发红颜。可怜假年少，自笑须臾间。朱砂贱如土，不解烧为丹。玄鬓化为雪，未闻休得官。咄哉个丈夫，心性何堕顽。但遇诗与酒，便忘寝与餐。高声发一吟，似得诗中仙。引满饮一盏，尽忘身外缘。昔有醉先生，席地而幕天。于今居处在，许我当中眠。眠罢又一酌，酌罢又一篇。回面顾妻子，生计方落然。诚知此事非，又过知非年。岂不欲自改，改即心不安。且向安处去，其馀皆老闲。,
自咏,白居易,随宜饮食聊充腹，取次衣裘亦暖身。未必得年非瘦薄，无妨长福是单贫。老龟岂羡牺牲饱，蟠木宁争桃李春？随分自安心自断，是非何用问闲人。,
杨柳枝,白居易,两枝杨柳小楼中，袅娜多年伴醉翁。明日放归归去后，世间就不要春风。,
杨柳枝·前有别杨柳枝,白居易,前有别杨柳枝，梦得继和有“春尽絮飞”之句。又复戏答。柳老春深日又斜，任他飞向别人家。谁能更学孩童戏，寻逐春风捉柳花。,
杨柳枝,白居易,苏家小女旧知名，杨柳风前别有情。剥条盘作银环样，卷叶吹为玉笛声。,
杨柳枝,白居易,一树春风千万枝，嫩于金色软于丝。永丰南角荒园里，尽日无人属阿谁？,
杨柳枝,白居易,一树衰残委泥土，双林荣曜植天庭。定知此后天文里，柳宿光中添两星。,
自咏,白居易,细故随缘尽，衰形具体微。斗闲僧尚闹，较瘦鹤犹肥。老遣宽裁袜，寒教厚絮衣。马从衔草展，鸡任啄笼飞。只要天和在，无令物性违。自余君莫问，何是复何非？,
二,白居易,忆昨元和初，忝备谏官位。是时兵革后，生民正憔悴。但伤民病痛，不识时忌讳。遂作秦中吟，一吟悲一事。贵人皆怪怒，闲人亦非訾。天高未及闻，荆棘生满地。惟有唐衢见，知我平生志。一读兴叹嗟，再吟垂涕泗。因和三十韵，手题远缄寄。致吾陈杜间，赏爱非常意。此人无复见，此诗犹可贵。今日开箧看，蠹鱼损文字。不知何处葬，欲问先嘘唏。终去哭坟前，还君一掬泪。,
有感,白居易,绝弦与断丝，犹有却续时。唯有衷肠断，应无续得期。,
秋怀,白居易,月出照北堂，光华满阶墀。凉风从西至，草木日夜衰。桐柳减绿阴，蕙兰消碧滋。感物私自念，我心亦如之。安得长少壮，盛衰迫天时。人生如石火，为乐常苦迟。,
短歌行,白居易,曈曈太阳如火色，上行千里下一刻。出为白昼入为夜，圆转如珠住不得。住不得，可奈何，为君举酒歌短歌。歌声苦，词亦苦，四座少年君听取。今夕未竟明夕催，秋风才往春风回。人无根蒂时不驻，朱颜白日相隳颓。劝君且强笑一面，劝君且强饮一杯。人生不得长欢乐，年少须臾老到来。,
短歌行,白居易,世人求富贵，多为奉嗜欲。盛衰不自由，得失常相逐。问君少年日，苦学将干禄。负笈尘中游，抱书雪前读。布衾不周体，藜茹才充腹。三十登宦途，五十被朝服。奴温新挟纩，马肥初食粟。未敢议欢游，尚为名检束。耳目聋暗后，堂上调丝竹。牙齿缺落时，盘中堆酒肉。彼来此已去，外馀中不足。少壮与荣华，相避如寒燠。青云去地远，白日经天速。从古无奈何，短歌听一曲。,
东南行一百韵寄通州元九侍御澧州李十一,白居易,"南去经三楚，东来过五湖。山头看候馆，水面问征途。地远穷江界，天低接海隅。飘零同落叶，浩荡似乘桴。渐觉乡原异，深知土产殊。夷音语嘲哳，蛮态笑睢盱。水市通阛阓，烟村混舳舻。吏征渔户税，人纳火田租。亥日饶虾蟹，寅年足虎貙。成人男作丱，事鬼女为巫。楼暗攒猖妇，堤喧簇贩夫。夜船论铺赁，春酒断瓶沽。见果多卢橘，闻禽悉鹧鸪。山歌猿独叫，野哭鸟相呼。岭徼云成栈，江郊水当郛。月移翘柱鹤，风泛飐樯乌。鳌碍潮无信，蛟惊浪不虞。鼍鸣江擂鼓，蜃结气浮图。树裂山魈穴，沙含水弩枢。喘牛犁紫芋，羸马放青菰。绣面谁家婢？鸦头几岁奴？泥中采菱芡，烧后拾樵苏。鼎腻愁烹鳖，盘腥厌脍鲈。钟仪徒恋楚，张翰浪思吴。气序凉还热，光阴旦复晡。身方逐萍梗，年欲近桑榆。渭北田园废，江西岁月徂。忆归恒惨澹，怀旧忽踟蹰。自念咸秦客，尝为邹鲁儒。蕴藏经国术，轻弃度关繻。赋力凌鹦鹉，词锋敌辘轳。战文重掉鞅，射策一弯弧。崔杜鞭齐下，元韦辔并驱。名声逼杨马，交分过萧朱。世务轻摩揣，周行窃觊觎。风云皆会合，雨露各沾濡。共遇升平代，偏惭固陋躯。承明连夜直，建礼拂晨趋。美服颁王府，珍羞降御厨。议高通白虎，谏切伏青蒲。柏殿行陪宴，花楼走看酺。神旗张鸟兽，天籁动笙芋。戈剑星芒耀，鱼龙电策驱。定场排越伎，促坐进吴觎。缥缈疑仙乐，婵娟胜画图。歌鬟低翠羽，舞汗堕红珠。别选闲游伴，潜招小饮徒。一杯愁已破，三盏气弥粗。软美仇家酒，幽闲葛氏姝。十千方得斗，二八正当垆。论笑杓胡律，谈怜巩嗫嚅。李酣犹短窦，庾醉更蔫迂。鞍马呼教住，骰盘喝遣输。长驱波卷白，连掷采成卢。骰盘、卷白波、莫走、鞍马，皆当时酒令。筹并频逃席，觥严别置盂。满卮那可灌，颓玉不胜扶。入视中枢草，归乘内厩驹。醉曾冲宰相，骄不揖金吾。日近恩虽重，云高势却孤。翻身落霄汉，失脚倒泥涂。博望移门籍，浔阳佐郡符。予自太子赞善大夫出为江州司马。时情变寒暑，世利算锱铢。即日辞双阙，明朝别九衢。播迁分郡国，次第出京都。十年春，微之移佐通州。其年秋，予出佐浔阳。明年秋，杓直出牧澧州，崔二十二出牧果州，韦大出牧开州。秦岭驰三驿，商山上二邘。商山险道中，有东西二邘。岘阳亭寂寞，夏口路崎岖。大道全生棘，中丁尽执殳。江关未撤警，淮寇尚稽诛。时淮西未平，路经襄、鄂二州界，所见如此。林对东西寺，山分大小姑。东林、西林寺在庐山北。大姑、小姑在庐山南彭蠡湖中。庐峰莲刻削，湓浦带萦纡。莲花峰在庐山北，湓水在江城南。何逊诗云：""湓城对湓水，湓水萦如带。”九派吞青草，孤城覆绿芜。浔阳江九派，南通青草、洞庭湖。南方城壁多以草覆。黄昏钟寂寂，清晓角呜呜。春色辞门柳，秋声到井梧。残芳悲鶗鴂，暮节感茱萸。蕊坼金英菊，花飘雪片芦。波红日斜没，沙白月平铺。几见林抽笋，频惊燕引雏。岁华何倏忽，年少不须臾。眇默思千古，苍茫想八区。孔穷缘底事？颜夭有何辜？龙智犹经醢，龟灵未免刳。穷通应已定，圣哲不能逾。况我身谋拙，逢他厄运拘。漂流随大海，锤锻任洪炉。险阻尝之矣，栖迟命也夫。沉冥消意气，穷饿耗肌肤。防瘴和残药，迎寒补旧襦。书床鸣蟋蟀，琴匣网蜘蛛。贫室如悬磬，端忧剧守株。时遭人指点，数被鬼揶揄。兀兀都疑梦，昏昏半是愚。女惊朝不起，妻怪夜长吁。万里抛朋侣，三年隔友于。自然悲聚散，不是恨荣枯。去夏微之疟，今春席八殂。天涯书达否？泉下哭知无？去年闻元九瘴疟，书去竟未报。今春闻席八殁。久与还往，能无恸矣。谩写诗盈卷，空盛酒满壶。只添新怅望，岂复旧欢娱。壮志因愁灭，衰容与病俱。相逢应不识，满颌白髭须。",
邯郸冬至夜思家,白居易,邯郸驿里逢冬至，抱膝灯前影伴身。想得家中夜深坐，还应说着远行人。,描写冬天，思乡诗
游悟真寺诗一百三十韵,白居易,元和九年秋，八月月上弦。我游悟真寺，寺在王顺山。去山四五里，先闻水潺湲。自兹舍车马，始涉蓝溪湾。手拄青竹杖，足蹋白石滩。渐怪耳目旷，不闻人世喧。山下望山上，初疑不可攀。谁知中有路，盘折通岩巅。一息幡竿下，再休石龛边。龛间长丈余，门户无扃关。俯窥不见人，石发垂若鬟。惊出白蝙蝠，双飞如雪翻。回首寺门望，青崖夹朱轩。如擘山腹开，置寺于其间。入门无平地，地窄虚空宽。房廊与台殿，高下随峰峦。岩崿无撮土，树木多瘦坚。根株抱石长，屈曲虫蛇蟠。松桂乱无行，四时郁芊芊。枝梢袅清吹，韵若风中弦。日月光不透，绿阴相交延。幽鸟时一声，闻之似寒蝉。首憩宾位亭，就坐未及安。须臾开北户，万里明豁然。拂檐虹霏微，绕栋云回旋。赤日间白雨，阴晴同一川。野绿簇草树，眼界吞秦原。渭水细不见，汉陵小于拳。却顾来时路，萦纡映朱栏。历历上山人，一一遥可观。前对多宝塔，风铎鸣四端。栾栌与户牖，恰恰金碧繁。云昔迦叶佛，此地坐涅槃。至今铁钵在，当底手迹穿。西开玉像殿，白佛森比肩。抖擞尘埃衣，礼拜冰雪颜。叠霜为袈裟，贯雹为华鬘。逼观疑鬼功，其迹非雕镌。次登观音堂，未到闻栴檀。上阶脱双履，敛足升净筵。六楹排玉镜，四座敷金钿。黑夜自光明，不待灯烛燃。众宝互低昂，碧佩珊瑚幡。风来似天乐，相触声珊珊。白珠垂露凝，赤珠滴血殷。点缀佛髻上，合为七宝冠。双瓶白琉璃，色若秋水寒。隔瓶见舍利，圆转如金丹。玉笛何代物？天人施祗园。吹如秋鹤声，可以降灵仙。是时秋方中，三五月正圆。宝堂豁三门，金魄当其前。月与宝相射，晶光争鲜妍。照人心骨冷，竟夕不欲眠。晓寻南塔路，乱竹低婵娟。林幽不逢人，寒蝶飞翾翾。山果不识名，离离夹道蕃。足以疗饥乏，摘尝味甘酸。道南蓝谷神，紫伞白纸钱。若岁有水旱，诏使修苹蘩。以地清净故，献奠无荤膻。危石叠四五，磊嵬欹且刓。造物者何意，堆在岩东偏。冷滑无人迹，苔点如花笺。我来登上头，下临不测渊。目眩手足掉，不敢低头看。风从石下生，薄人而上抟。衣服似羽翮，开张欲飞骞。岌岌三面峰，峰尖刀剑攒。往往白云过，决开露青天。西北日落时，夕晖红团团。千里翠屏外，走下丹砂丸。东南月上时，夜气青漫漫。百丈碧潭底，写出黄金盘。蓝水色似蓝，日夜长潺潺。周回绕山转，下视如青环。或铺为慢流，或激为奔湍。泓澄最深处，浮出蛟龙涎。侧身入其中，悬磴尤险难。扪萝踏樛木，下逐饮涧猿。雪迸起白鹭，锦跳惊红鳣。歇定方盥漱，濯去支体烦。浅深皆洞彻，可照脑与肝。但爱清见底，欲寻不知源。东崖饶怪石，积甃苍琅玕。温润发于外，其间韫玙璠。卞和死已久，良玉多弃捐。或时泄光彩，夜与星月连。中顶最高峰，拄天青玉竿。上不得，岂我能攀援。上有白莲池，素葩覆清澜。闻名不可到，处所非人寰。又有一片石，大如方尺砖。插在半壁上，其下万仞悬。云有过去师，坐得无生禅。号为定心石，长老世相传。却上谒仙祠，蔓草生绵绵。昔闻王氏子，羽化升上玄。其西晒药台，犹对芝术田。时复明月夜，上闻黄鹤言。回寻画龙堂，二叟鬓发斑。想见听法时，欢喜礼印坛。复归泉窟下，化作龙蜿蜒。阶前石孔在，欲雨生白烟。往有写经僧，身静心精专。感彼云外鸽，群飞千翩翩。来添砚中水，去吸岩底泉。一日三往复，时节长不愆。经成号圣僧，弟子名杨难。诵此莲花偈，数满百亿千。身坏口不坏，舌根如红莲。颅骨今不见，石函尚存焉。粉壁有吴画，笔彩依旧鲜。素屏有褚书，墨色如新干。灵境与异迹，周览无不殚。一游五昼夜，欲返仍盘桓。我本山中人，误为时网牵。牵率使读书，推挽令效官。既登文字科，又忝谏诤员。拙直不合时，无益同素餐。以此自惭惕，戚戚常寡欢。无成心力尽，未老形骸残。今来脱簪组，始觉离忧患。及为山水游，弥得纵疏顽。野糜断羁绊，行走无拘挛。池鱼放入海，一往何时还。身著居士衣，手把南华篇。终来此山住，永谢区中缘。我今四十余，从此终身闲。若以七十期，犹得三十年。,
遗爱寺,白居易,弄日临溪坐，寻花绕寺行。时时闻鸟语，处处是泉声。,
买花,白居易,帝城春欲暮，喧喧车马度。共道牡丹时，相随买花去。贵贱无常价，酬直看花数。灼灼百朵红，戋戋五束素。上张幄幕庇，旁织巴篱护。水洒复泥封，移来色如故。家家习为俗，人人迷不悟。有一田舍翁，偶来买花处。低头独长叹，此叹无人喻。一丛深色花，十户中人赋。,描写花，讽刺诗
代书诗一百韵寄微之,白居易,忆在贞元岁，初登典校司。身名同日授，心事一言知。贞元中，与微之同登科第，俱授秘书省校书郎，始相识也。肺腑都无隔，形骸两不羁。疏狂属年少，闲散为官卑。分定金兰契，言通药石规。交贤方汲汲，友直每偲偲。有月多同赏，无杯不共持。秋风拂琴匣，夜雪卷书帷。高上慈恩塔，幽寻皇子陂。唐昌玉蕊会，崇敬牡丹期。唐昌观玉蕊，崇敬寺牡丹，花时多与微之有期。笑劝迂辛酒，闲吟短李诗。辛大丘度，性迂嗜酒；李二十绅，形短能诗。故当时有迂辛短李之号。儒风爱敦质，佛理尚玄师。刘三十二敦质，雅有儒风；庾七玄师，谈佛理有可赏者。度日曾无闷，通宵靡不为。双声联律句，八面对宫棋。双声联句，八面宫棋，皆当时事。往往游三省，腾腾出九逵。寒销直城路，春到曲江池。树暖枝条弱，山晴彩翠奇。峰攒石绿点，柳宛曲尘丝。岸草烟铺地，园花雪压枝。早光红照耀，新溜碧逶迤。幄幕侵堤布，盘筵占地施。征伶皆绝艺，选伎悉名姬。铅粉凝春态，金钿耀水嬉。风流夸堕髻，时世斗啼眉。贞元末，城中复为堕马髻、啼眉妆也。密坐随欢促，华樽逐胜移。香飘歌袂动，翠落衫钗遗。筹插红螺碗，觥飞白玉卮。打嫌调笑易，饮讶卷波迟。抛打曲有《调笑令》，饮酒曲有《卷白波》。残席喧哗散，归鞍酩酊骑。酡颜乌帽侧，醉袖玉鞭垂。紫陌传钟鼓，红尘塞路歧。几时曾暂别？何处不相随？茌苒星霜换，回还节候催。两衙多请假，三考欲成资。运启千年圣，天成万物宜。皆当少壮日，同惜盛明时。光景嗟虚掷，云霄窃暗窥。攻文朝矻矻，讲学夜孜孜。策目穿如札，毫锋锐若锥。时与微之结集策略之目，其数至百十。时与微之各有纤锋细管笔，携以就试，相顾辄笑，目为毫锥。繁张获鸟网，坚守钓鱼坻。谓自冬至夏，频改试期，竟与微之坚持制试也。并受夔龙荐，齐陈晁董词。万言经济略，三策太平基。中第争无敌，专场战不疲。辅车排胜阵，掎角搴降旗。并谓同铺席、共笔砚。双阙纷容卫，千僚俨等衰。谓制举人欲唱第之时也。恩随紫泥降，名向白麻披。既在高科选，还从好爵縻。东垣君谏诤，西邑我驱驰。元和元年同登制科，微之拜拾遗，予授周至尉。在喜登乌府，多惭侍赤墀。四年，微之复拜监察，予为拾遗、学士也。官班分内外，游处遂参差。每列鹓鸾序，偏瞻獬豸姿。简威霜凛冽，衣彩绣葳蕤。正色摧强御，刚肠嫉喔咿。常憎持禄位，不拟保妻儿。养勇期除恶，输忠在灭私。下鞲惊燕雀，当道慑狐狸。南国人无怨，东台吏不欺。微之使东川，奏冤八十余家，诏从而平之，因分司东都。理冤多定国，切谏甚辛毗。造次行于是，平生志在兹。道将心共直，言与行兼危。水暗波翻覆，山藏路险巇。未为明主识，已被幸臣疑。木秀遭风折，兰芳遇霰萎。千钧势易压，一柱力难支。腾口因成痏，吹毛遂得疵。忧来吟贝锦，谪去咏江蓠。邂逅尘中遇，殷勤马上辞。贾生离魏阙，王粲向荆夷。水过清源寺，山经绮季祠。心摇汉皋佩，泪堕岘山碑。并途中所经历者也。驿路缘云际，城楼枕水湄。思乡多绕泽，望阙独登陴。林晚青萧索，江平绿渺弥。野秋鸣蟋蟀，沙冷聚鸬鹚。官舍黄茅屋，人家苦竹篱。白醪充夜酌，红粟备晨炊。寡鹤摧风翮，鳏鱼失水鳍。暗雏啼渴旦，凉叶堕相思。此四句兼含微之鳏居之思。一点寒灯灭，三声晓角吹。蓝衫经雨故，骢马卧霜羸。念涸谁濡沫？嫌醒自啜醴。耳垂无伯乐，舌在有张仪。负气冲星剑，倾心向日葵。金言自销铄，玉性肯磷缁？伸屈须看蠖，穷通莫问龟。定知身是患，当用道为医。想子今如彼，嗟予独在斯。无憀当岁杪，有梦到天涯。坐阻连襟带，行乖接履綦。润销衣上雾，香散室中芝。念远缘迁贬，惊时为别离。素书三往复，明月七盈亏。自与微之别经七月，三度得书。旧里非难到，余欢不可追。树依兴善老，草傍静安衰。微之宅在静安坊西，近兴善寺。前事思如昨，中怀写向谁？北村寻古柏，南宅访辛夷。开元观西北院，即隋时龙村佛堂，有古柏一株，至今存焉。微之宅中有辛夷两树，常与微之游息其下。此日空搔首，何人共解颐？病多知夜永，年长觉秋悲。不饮长如醉，加餐亦似饥。狂吟一千字，因使寄微之。,
夜雨,白居易,我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘？,爱情诗，思念诗
夜雨,白居易,早蛩啼复歇，残灯灭又明。隔窗知夜雨，芭蕉先有声。,
春词,白居易,低花树映小妆楼，春入眉心两点愁。斜倚栏干背鹦鹉，思量何事不回头。,闺怨诗，描写春天
杨柳枝词,白居易,一树春风千万枝，嫩如金色软于丝。永丰西角荒园里，尽日无人属阿谁？,描写柳
闲居,白居易,肺病不饮酒，眼昏不读书。端然无所作，身意闲有馀。鸡栖篱落晚，雪映林木疏。幽独已云极，何必山中居。,
闲居,白居易,风雨萧条秋少客，门庭冷静昼多关。金羁骆马近卖却，罗袖柳枝寻放还。书卷略寻聊取睡，酒杯浅把粗开颜。眼昏入夜休看月，脚重经春不上山。心静无妨喧处寂，机忘兼觉梦中闲。是非爱恶销停尽，唯寄空身在世间。,
闲居,白居易,空腹一盏粥，饥食有馀味。南檐半床日，暖卧因成睡。绵袍拥两膝，竹几支双臂。从旦直至昏，身心一无事。心足即为富，身闲乃当贵。富贵在此中，何必居高位。君看裴相国，金紫光照地。心苦头尽白，才年四十四。乃知高盖车，乘者多忧畏。,
闲居,白居易,深闭竹间扉，静扫松下地。独啸晚风前，何人知此意。看山尽日坐，枕帙移时睡。谁能从我游，使君心无事。,
井底引银瓶,白居易,井底引银瓶，银瓶欲上丝绳绝。石上磨玉簪，玉簪欲成中央折。瓶沉簪折知奈何？似妾今朝与君别。忆昔在家为女时，人言举动有殊姿。婵娟两鬓秋蝉翼，宛转双蛾远山色。笑随戏伴后园中，此时与君未相识。妾弄青梅凭短墙，君骑白马傍垂杨。墙头马上遥相顾，一见知君即断肠。知君断肠共君语，君指南山松柏树。感君松柏化为心，暗合双鬟逐君去。到君家舍五六年，君家大人频有言。聘则为妻奔是妾，不堪主祀奉苹蘩。终知君家不可住，其奈出门无去处。岂无父母在高堂？亦有亲情满故乡。潜来更不通消息，今日悲羞归不得。为君一日恩，误妾百年身。寄言痴小人家女，慎勿将身轻许人！,
早春,白居易,雪散因和气，冰开得暖光。春销不得处，唯有鬓边霜。,
早春,白居易,雪消冰又释，景和风复暄。满庭田地湿，荠叶生墙根。官舍悄无事，日西斜掩门。不开庄老卷，欲与何人言。,
和《大嘴乌》,白居易,乌者种有二，名同性不同。嘴小者慈孝，嘴大者贪庸。嘴大命又长，生来十余冬。物老颜色变，头毛白茸茸。飞来庭树上，初但惊儿童。老巫生奸计，与乌意潜通。云此非凡乌，遥见起敬恭。千岁乃一出，喜贺主人翁。祥瑞来白日，神圣占知风。阴作北斗使，能为人吉凶。此乌所止家，家产日夜丰。上以致寿考，下可宜田农。主人富家子，身老心童蒙。随巫拜复祝，妇姑亦相从。杀鸡荐其肉，敬若禋六宗。乌喜张大嘴，飞接在虚空。乌既饱膻腥，巫亦飨甘浓。乌巫互相利，不复两西东。日日营巢窟，稍稍近房栊。虽生八九子，谁辨其雌雄？群雏又成长，众嘴骋残凶。探巢吞燕卵，入蔟啄蚕虫。岂无乘秋隼？羁绊委高墉。但食乌残肉，无施搏击功。亦有能言鹦，翅碧嘴距红。暂曾说乌罪，囚闭在深笼。青青窗前柳，郁郁井上桐。贪乌占栖息，慈乌独不容。慈乌尔奚为，来往何憧憧？晓去先晨鼓，暮归后昏钟。辛苦尘土间，飞啄禾黍丛。得食将哺母，饥肠不自充。主人憎慈乌，命子削弹弓。弦续会稽竹，丸铸荆山铜。慈乌求母食，飞下尔庭中。数粒未入口，一丸已中胸。仰天号一声，似欲诉苍穹。反哺日未足，非是惜微躬。谁能持此冤，一为问化工？胡然大嘴乌，竟得天年终？,
后宫词,白居易,雨露由来一点恩，争能遍布及千门？三千宫女胭脂面，几个春来无泪痕！,
后宫词,白居易,泪湿罗巾梦不成，夜深前殿按歌声。红颜未老恩先断，斜倚薰笼坐到明。,唐诗三百首
夏日,白居易,东窗晚无热，北户凉有风。尽日坐复卧，不离一室中。中心本无系，亦与出门同。,
春雪,白居易,元和岁在卯，六年春二月。月晦寒食天，天阴夜飞雪。连宵复竟日，浩浩殊未歇。大似落鹅毛，密如飘玉屑。寒销春茫苍，气变风凛冽。上林草尽没，曲江水复结。红乾杏花死，绿冻杨枝折。所怜物性伤，非惜年芳绝。上天有时令，四序平分别。寒燠苟反常，物生皆夭阏。我观圣人意，鲁史有其说。或记水不冰，或书霜不杀。上将儆政教，下以防灾孽。兹雪今如何，信美非时节。,
春游,白居易,上马临出门，出门复逡巡。回头问妻子，应怪春游频。诚知春游频，其奈老大身。朱颜去复去，白发新更新。请君屈十指，为我数交亲。大限年百岁，几人及七旬。我今六十五，走若下坂轮。假使得七十，只有五度春。逢春不游乐，但恐是痴人。,
寒食,白居易,人老何所乐，乐在归乡国。我归故园来，九度逢寒食。故园在何处，池馆东城侧。四邻梨花时，二月伊水色。岂独好风土，仍多旧亲戚。出去恣欢游，归来聊燕息。有官供禄俸，无事劳心力。但恐优稳多，微躬销不得。,
冬夜,白居易,家贫亲爱散，身病交游罢。眼前无一人，独掩村斋卧。冷落灯火暗，离披帘幕破。策策窗户前，又闻新雪下。长年渐省睡，夜半起端坐。不学坐忘心，寂莫安可过。兀然身寄世，浩然心委化。如此来四年，一千三百夜。,
昭君怨,白居易,明妃风貌最娉婷，合在椒房应四星。只得当年备宫掖，何曾专夜奉帏屏？见疏从道迷图画，知屈那教配虏庭？自是君恩薄如纸，不须一向恨丹青。,
落花,白居易,留春春不住，春归人寂寞。厌风风不定，风起花萧索。既兴风前叹，重命花下酌。劝君尝绿醅，教人拾红萼。桃飘火焰焰，梨堕雪漠漠。独有病眼花，春风吹不落。,
夜筝,白居易,紫袖红弦明月中，自弹自感暗低容。弦凝指咽声停处，别有深情一万重。,
喜雨,白居易,西北油然云势浓，须臾滂沛雨飘空。顿疏万物焦枯意，定看秋郊稼穑丰。,
喜雨,白居易,圃旱忧葵堇，农旱忧禾菽。人各有所私，我旱忧松竹。松干竹焦死，眷眷在心目。洒叶溉其根，汲水劳僮仆。油云忽东起，凉雨凄相续。似面洗垢尘，如头得膏沐。千柯习习润，万叶欣欣绿。十日浇灌功，不如一霡霂。方知宰生灵，何异活草木。所以圣与贤，同心调玉烛。,
鸟,白居易,谁道群生性命微，一般骨肉一般皮。劝君莫打枝头鸟，子在巢中望母归。,
寓意诗五首,白居易,豫樟生深山，七年而后知。挺高二百尺，本末皆十围。天子建明堂，此材独中规。匠人执斤墨，采度将有期。孟冬草木枯，烈火燎山陂。疾风吹猛焰，从根烧到枝。养材三十年，方成栋梁姿。一朝为灰烬，柯叶无孑遗。地虽生尔材，天不与尔时。不如粪上英，犹有人掇之。已矣勿重陈，重陈令人悲。不悲焚烧苦，但悲采用迟。赫赫京内史，炎炎中书郎。昨传征拜日，恩赐颇殊常。貂冠水苍玉，紫绶黄金章。佩服身未暖，已闻窜遐荒。亲戚不得别，吞声泣路旁。宾客亦已散，门前雀罗张。富贵来不久，倏如瓦沟霜。权势去尤速，瞥若石火光。不如守贫贱，贫贱可久长。传语宦游子，且来归故乡。促织不成章，提壶但闻声。嗟哉虫与鸟，无实有虚名。与君定交日，久要如弟兄。何以示诚信，白水指为盟。云雨一为别，飞沉两难并。君为得风鹏，我为失水鲸。音信日已疏，恩分日已轻。穷通尚如此，何况死与生。乃知择交难，须有知人明。莫将山上松，结托水上萍。翩翩两玄鸟，本是同巢燕。分飞来几时，秋夏炎凉变。一宿蓬筚庐，一栖明光殿。偶因衔泥处，复得重相见。彼矜杏梁贵，此嗟茅栋贱。眼看秋社至，两处俱难恋。所托各暂时，胡为相叹羡？婆娑园中树，根株大合围。蠢尔树间虫，形质一何微。孰谓虫至微，虫蠹无已期。孰谓树至大，花叶有衰时。花衰夏未实，叶病秋先萎。树心半为土，观者安得知。借问虫何在，在身不在枝。借问虫何食，食心不食皮。岂无啄木鸟，嘴长将何为。,
望月有感,白居易,时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。,唐诗三百首
秋夕,白居易,叶声落如雨，月色白似霜。夜深方独卧，谁为拂尘床？,
山居,白居易,山斋方独往，尘事莫相仍。蓝舆辞鞍马，缁徒换友朋。朝餐唯药菜，夜伴只纱灯。除却青衫在，其余便是僧。,
感事,白居易,服气崔常侍，烧丹郑舍人。常期生羽翼，那忽化灰尘。每遇凄凉事，还思潦倒身。唯知趁杯酒，不解炼金银。睡适三尸性，慵安五藏神。无忧亦无喜，六十六年春。,
中秋月,白居易,万里清光不可思，添愁益恨绕天涯。谁人陇外久征戍？何处庭前新别离？失宠故姬归院夜，没蕃老将上楼时。照他几许人肠断，玉兔银蟾远不知。,
遣怀,白居易,羲和走驭趁年光，不许人间日月长。遂使四时都似电，争教两鬓不成霜。荣销枯去无非命，壮尽衰来亦是常。已共身心要约定，穷通生死不惊忙。,
秋晚,白居易,烟景淡濛濛，池边微有风。觉寒蛩近壁，知暝鹤归笼。长貌随年改，衰情与物同。夜来霜厚薄，梨叶半低红。,
蓝桥驿见元九诗,白居易,蓝桥春雪君归日，秦岭秋风我去时。每到驿亭先下马，循墙绕柱觅君诗。,
秋晚,白居易,篱菊花稀砌桐落，树阴离离日色薄。单幕疏帘贫寂寞，凉风冷露秋萧索。光阴流转忽已晚，颜色凋残不如昨。莱妻卧病月明时，不捣寒衣空捣药。,
偶作,白居易,张翰一杯酒，荣期三乐歌。聪明伤混沌，烦恼污头陀。簟冷秋生早，阶闲日上多。近来门更静，无雀可张罗。,
偶作,白居易,红杏初生叶，青梅已缀枝。阑珊花落后，寂寞酒醒时。坐闷低眉久，行慵举足迟。少年君某怪，头白自应知。,
偶作,白居易,篮舁出即忘归舍，柴户昏犹未掩关。闻客病时惭体健，见人忙处觉身闲。清凉秋寺行香去，和暖春城拜表还。木雁一篇须记取，致身才与不才间。,
和三月三十日四十韵,白居易,送春君何在，君在山阴署。忆我苏杭时，春游亦多处。为君歌往事，岂敢辞劳虑。莫怪言语狂，须知酬答遽。江南腊月半，水冻凝如瘀。寒景尚苍茫，和风已吹嘘。女墙城似灶，雁齿桥如锯。鱼尾上奫沦，草芽生沮洳。律迟太簇管，日缓羲和驭。布泽木龙催，迎春土牛助。雨师习习洒，云将飘飘翥。四野万里晴，千山一时曙。杭土丽且康，苏民富而庶。善恶有惩劝，刚柔无吐茹。雨衙少辞牒，四境稀书疏。俗以劳俫安，政因闲暇著。仙亭日登眺，虎丘时游预。望仙亭在杭，虎丘寺在苏。寻幽驻旌轩，选胜回宾御。舟移溪鸟避，乐作林猿觑。池古莫耶沉，石奇罗刹踞。剑池在苏州，罗刹石在杭州)。水苗泥易耨，畬粟灰难锄。紫蕨抽出畦，白莲埋在淤。萎花红带黯，湿叶黄含菸。楚辞云，叶菸色而就黄。镜动波飐菱，雪回风旋絮。手经攀桂馥，齿为尝梅楚。坐并船脚歌，行多马蹄跙。圣贤清浊醉，水陆鲜肥饫。鱼鲙芥酱调，水葵盐豉絮。虽微五裤咏，幸免兆人诅。但令乐不荒，何必游无倨。吴苑仆寻罢，越城公尚据。旧游几客存，新宴谁人与。莫空文举酒，强下何曾箸。江上易优游，城中多毁誉。分应当自尽，事勿求人恕。我既无子孙，君仍毕婚娶。久为云雨别，终拟江湖去。范蠡有扁舟，陶潜有篮舆。两心苦相忆，两口遥相语。最恨七年春，春来各一处。,
除夜,白居易,薄晚支颐坐，中宵枕臂眠。一从身去国，再见日周天。老度江南岁，春抛渭北田。浔阳来早晚，明日是三年。,
除夜,白居易,病眼少眠非守岁，老心多感又临春。火销灯尽天明后，便是平头六十人。,
除夜,白居易,岁暮纷多思，天涯渺未归。老添新甲子，病减旧容辉。乡国仍留念，功名已息机。明朝四十九，应转悟前非。,
缭绫,白居易,缭绫缭绫何所似，不似罗绡与纨绮。应似天台山上月明前，四十五尺瀑布泉。中有文章又奇绝，地铺白烟花簇雪。织者何人衣者谁，越溪寒女汉宫姬。去年中使宣口敕，天上取样人间织。织为云外秋雁行，染作江南春水色。广裁衫袖长制裙，金斗熨波刀翦纹。异彩奇文相隐映，转侧看花花不定。昭阳舞人恩正深，春衣一对直千金。汗沾粉污不再著，曳土蹋泥无惜心。缭绫织成费功绩，莫比寻常缯与帛。丝细缲多女手疼，扎扎千声不盈尺。昭阳殿里歌舞人。若见织时应也惜。,
池上篇,白居易,十亩之宅，五亩之园。有水一池，有竹千竿。勿谓土狭，勿谓地偏。足以容膝，足以息肩。有堂有庭，有桥有船。有书有酒，有歌有弦。有叟在中，白须飘然。识分知足，外无求焉。如鸟择木，姑务巢安。如龟居坎，不知海宽。灵鹤怪石，紫菱白莲。皆吾所好，尽在吾前。时饮一杯，或吟一篇。妻孥熙熙，鸡犬闲闲。优哉游哉，吾将终老乎其间。,
悲哉行·悲哉为儒者,白居易,悲哉为儒者，力学不知疲。读书眼欲暗，秉笔手生胝。十上方一第，成名常苦迟。纵有宦达者，两鬓已成丝。可怜少壮日，适在穷贱时。丈夫老且病，焉用富贵为。沉沉朱门宅，中有乳臭儿。状貌如妇人，光明膏粱肌。手不把书卷，身不擐戎衣。二十袭封爵，门承勋戚资。春来日日出，服御何轻肥。朝从博徒饮，暮有倡楼期。平封还酒债，堆金选蛾眉。声色狗马外，其馀一无知。山苗与涧松，地势随高卑。古来无奈何，非君独伤悲。,
白发,白居易,白发生来三十年，而今须鬓尽皤然。歌吟终日如狂叟，衰疾多时似瘦仙。八戒夜持香火印，三元朝念蕊珠篇。其余便被春收拾，不作闲游即醉眠。,
白发,白居易,雪发随梳落，霜毛绕鬓垂。加添老气味，改变旧容仪。不肯长如漆，无过总作丝。最憎明镜里，黑白半头时。,
八月十五日夜湓亭望月,白居易,昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是？东南见月几回圆。临风一叹无人会，今夜清光似往年。,中秋节，思乡诗，孤独
白发,白居易,白发知时节，暗与我有期。今朝日阳里，梳落数茎丝。家人不惯见，悯默为我悲。我云何足怪，此意尔不知。凡人年三十，外壮中已衰。但思寝食味，已减二十时。况我今四十，本来形貌羸。书魔昏两眼，酒病沉四肢。亲爱日零落，在者仍别离。身心久如此，白发生已迟。由来生老死，三病长相随。除却念无生，人间无药治。,
读史五首,白居易,楚怀放灵均，国政亦荒淫。彷徨未忍决，绕泽行悲吟。汉文疑贾生，谪置湘之阴。是时刑方措，此去难为心。士生一代间，谁不有浮沉。良时真可惜，乱世何足钦。乃知汨罗恨，未抵长沙深。祸患如棼丝，其来无端绪。马迁下蚕室，嵇康就囹圄。抱冤志气屈，忍耻形神沮。当彼戮辱时，奋飞无翅羽。商山有黄绮，颍川有巢许。何不从之游，超然离网罟。山林少羁鞅，世路多艰阻。寄谢伐檀人，慎勿嗟穷处。汉日大将军，少为乞食子。秦时故列侯，老作锄瓜士。春华何暐晔，园中发桃李。秋风忽萧条，堂上生荆杞。深谷变为岸，桑田成海水。势去未须悲，时来何足喜。寄言荣枯者，反复殊未已。含沙射人影，虽病人不知。巧言构人罪，至死人不疑。掇蜂杀爱子，掩鼻戮宠姬。弘恭陷萧望，赵高谋李斯。阴德既必报，阴祸岂虚施。人事虽可罔，天道终难欺。明则有刑辟，幽则有神祇。苟免勿私喜，鬼得而诛之。季子憔悴时，妇见不下机。买臣负薪日，妻亦弃如遗。一朝黄金多，佩印衣锦归。去妻不敢视，妇嫂强依依。富贵家人重，贫贱妻子欺。奈何贫富间，可移亲爱志。遂使中人心，汲汲求富贵。又令下人力，各竞锥刀利。随分归舍来，一取妻孥意。,
舟中读元九诗,白居易,把君诗卷灯前读，诗尽灯残天未明。眼痛灭灯犹暗坐，逆风吹浪打船声。,思念诗
勤政楼西老柳,白居易,半朽临风树，多情立马人。开元一株柳，长庆二年春。,
桐花,白居易,春令有常候，清明桐始发。何此巴峡中，桐花开十月？岂伊物理变？信是土宜别。地气反寒暄，天时倒生杀。草木坚强物，所禀固难夺。风候一参差，荣枯遂乖剌。况吾北人性，不耐南方热。强羸寿夭间，安得依时节？,
秋日,白居易,池残寥落水，窗下悠扬日。袅袅秋风多，槐花半成实。下有独立人，年来四十一。,
秋雨夜眠,白居易,凉冷三秋夜，安闲一老翁。卧迟灯灭后，睡美雨声中。灰宿温瓶火，香添暖被笼。晓晴寒未起，霜叶满阶红。,
贺雨,白居易,皇帝嗣宝历，元和三年冬。自冬及春暮，不雨旱爞爞。上心念下民，惧岁成灾凶。遂下罪己诏，殷勤告万邦。帝曰予一人，继天承祖宗。忧勤不遑宁，夙夜心忡忡。元年诛刘辟，一举靖巴邛。二年戮李锜，不战安江东。顾惟眇眇德，遽有巍巍功。或者天降沴，无乃儆予躬。上思答天戒，下思致时邕。莫如率其身，慈和与俭恭。乃命罢进献，乃命赈饥穷。宥死降五刑，责己宽三农。宫女出宣徽，厩马减飞龙。庶政靡不举，皆出自宸衷。奔腾道路人，伛偻田野翁。欢呼相告报，感泣涕沾胸。顺人人心悦，先天天意从。诏下才七日，和气生冲融。凝为油油云，散作习习风。昼夜三日雨，凄凄复濛濛。万心春熙熙，百谷青芃芃。人变愁为喜，岁易俭为丰。乃知王者心，忧乐与众同。皇天与后土，所感无不通。冠珮何锵锵，将相及王公。蹈舞呼万岁，列贺明庭中。小臣诚愚陋，职忝金銮宫。稽首再三拜，一言献天聪。君以明为圣，臣以直为忠。敢贺有其始，亦愿有其终。,
杭州春望,白居易,望海楼明照曙霞，护江堤白蹋晴沙。城东楼名望海楼。涛声夜入伍员庙，柳色春藏苏小家。红袖织绫夸柿蒂，青旗沽酒趁梨花。杭州出柿蒂，花者尤佳也。其俗酿酒趁梨花时熟，号为梨花春。谁开湖寺西南路？草绿裙腰一道斜。孤山寺路在湖洲中，草绿时望如裙腰。,描写春天
逍遥咏,白居易,亦莫恋此身，亦莫厌此身。此身何足恋，万劫烦恼根。此身何足厌，一聚虚空尘。无恋亦无厌，始是逍遥人。,
南浦别,白居易,南浦凄凄别，西风袅袅秋。一看肠一断，好去莫回头。,送别诗
闲游,白居易,外事因慵废，中怀与静期。寻泉上山远，看笋出林迟。白石磨樵斧，青竿理钓丝。澄青深浅好，最爱夕阳时。,
闲游,白居易,欲笑随情酒逐身，此身虽老未辜春。春来点检闲游数，犹自多于年少人。,
江楼夜吟元九律诗成三十韵,白居易,昨夜江楼上，吟君数十篇。词飘朱槛底，韵堕渌江前。清楚音谐律，精微思入玄。收将白雪丽，夺尽碧云妍。寸截金为句，双雕玉作联。八风凄间发，五彩烂相宣。冰扣声声冷，珠排字字圆。文头交比绣，筋骨软于绵。澒涌同波浪，铮鏦过管弦。醴泉流出地，钧乐下从天。神鬼闻如泣，鱼龙听似禅。星回疑聚集，月落为留连。雁感无鸣者，猿愁亦悄然。交流迁客泪，停住贾人船。暗被歌姬乞，潜闻思妇传。斜行题粉壁，短卷写红笺。肉味经时忘，头风当日痊。老张知定伏，短李爱应颠。道屈才方振，身闲业始专。天教声烜赫，理合命迍邅。顾我文章劣，知他气力全。工夫虽共到，巧拙尚相悬。各有诗千首，俱抛海一边。白头吟处变，青眼望中穿。酬答朝妨食，披寻夜废眠。老偿文债负，宿结字因缘。每叹陈夫子，常嗟李谪仙。名高折人爵，思苦减天年。不得当时遇，空令后代怜。相悲今若此，湓浦与通川。,
感旧,白居易,晦叔坟荒草已陈，梦得墓湿土犹新。微之捐馆将一纪，杓直归丘二十春。城中虽有故第宅，庭芜园废生荆榛。箧中亦有旧书札，纸穿字蠹成灰尘。平生定交取人窄，屈指相知唯五人。四人先去我在后，一枝蒲柳衰残身。岂无晚岁新相识，相识面亲心不亲。人生莫羡苦长命，命长感旧多悲辛。,
杂兴三首,白居易,楚王多内宠，倾国选嫔妃。又爱从禽乐，驰骋每相随。锦鞲臂花隼，罗袂控金羁。遂习宫中女，皆如马上儿。色禽合为荒，刑政两已衰。云梦春仍猎，章华夜不归。东风二月天，春雁正离离。美人挟银镝，一发叠双飞。飞鸿惊断行，敛翅避蛾眉。君王顾之笑，弓箭生光辉。回眸语君曰，昔闻庄王时。有一愚夫人，其名曰樊姬。不有此游乐，三载断鲜肥。越国政初荒，越天旱不已。风日燥水田，水涸尘飞起。国中新下令，官渠禁流水。流水不入田，壅入王宫里。馀波养鱼鸟，倒影浮楼雉。澹滟九折池，萦回十馀里。四月芰荷发，越王日游嬉。左右好风来，香动芙蓉蕊。但爱芙蓉香，又种芙蓉子。不念阊门外，千里稻苗死。吴王心日侈，服玩尽奇瑰。身卧翠羽帐，手持红玉杯。冠垂明月珠，带束通天犀。行动自矜顾，数步一裴回。小人知所好，怀宝四方来。奸邪得藉手，从此倖门开。古称国之宝，谷米与贤才。今看君王眼，视之如尘灰。伍员谏已死，浮尸去不回。姑苏台下草，麋鹿暗生麑。,
与梦得沽酒闲饮且约后期,白居易,少时犹不忧生计，老后谁能惜酒钱。共把十千沽一斗，相看七十欠三年。闲征雅令穷经史，醉听清吟胜管弦。更待菊黄家酝熟，共君一醉一陶然。,
夜归,白居易,半醉闲行湖岸东，马鞭敲镫辔珑璁。万株松树青山上，十里沙堤明月中。楼角渐移当路影，潮头欲过满江风。归来未放笙歌散，画戟门开蜡烛红。,
夜归,白居易,逐胜移朝宴，留欢放晚衙。宾寮多谢客，骑从半吴娃。到处销春景，归时及月华。城阴一道直，烛焰两行斜。东吹先催柳，南霜不杀花。皋桥夜沽酒，灯火是谁家。,
中隐,白居易,大隐住朝市，小隐入丘樊。丘樊太冷落，朝市太嚣喧。不如作中隐，隐在留司官。似出复似处，非忙亦非闲。不劳心与力，又免饥与寒。终岁无公事，随月有俸钱。君若好登临，城南有秋山。君若爱游荡，城东有春园。君若欲一醉，时出赴宾筵。洛中多君子，可以恣欢言。君若欲高卧，但自深掩关。亦无车马客，造次到门前。人生处一世，其道难两全。贱即苦冻馁，贵则多忧患。唯此中隐士，致身吉且安。穷通与丰约，正在四者间。,
放言五首　并序,白居易,元九在江陵时，有《放言》长句诗五首，韵高而体律，意古而词新。予每咏之，甚觉有味，虽前辈深于诗者，未有此作。唯李颀有云：“济水至清河自浊，周公大圣接舆狂。”斯句近之矣。予出佐浔阳，未届所任，舟中多暇，江上独吟，因缀五篇，以续其意耳。朝真暮伪何人辨？古往今来底事无？但爱臧生能诈圣，可知宁子解佯愚？草萤有耀终非火，荷露虽团岂是珠？不取燔柴兼照乘，可怜光彩亦何殊？世途倚伏都无定，尘网牵缠卒未休。祸福回还车转毂，荣枯反覆手藏钩。龟灵未免刳肠患，马失应无折足忧。不信君看弈棋者，输赢须待局终头。赠君一法决狐疑，不用钻龟与祝蓍。试玉要烧三日满，辨材须待七年期。真玉烧三日不热。豫章木生七年而后知。周公恐惧流言后，王莽谦恭未篡时。向使当初身便死，一生真伪复谁知？谁家第宅成还破？何处亲宾哭复歌？昨日屋头堪炙手，今朝门外好张罗。北邙未省留闲地，东海何曾有定波。莫笑贫贱夸富贵，共成枯骨两如何。泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情？,哲理诗
八骏图,白居易,穆王八骏天马驹，后人爱之写为图。背如龙兮颈如象，骨竦筋高脂肉壮。日行万里速如飞，穆王独乘何所之？四荒八极踏欲遍，三十二蹄无歇时。属车轴折趁不及，黄屋草生弃若遗。瑶池西赴王母宴，七庙经年不亲荐。璧台南与盛姬游，明堂不复朝诸侯。《白云》《黄竹》歌声动，一人荒乐万人愁。周从后稷至文武，积德累功世勤苦。岂知才及四代孙，心轻王业如灰土。由来尤物不在大，能荡君心则为害。文帝却之不肯乘，千里马去汉道兴。穆王得之不为戒，八骏驹来周室坏。至今此物世称珍，不知房星之精下为怪。八骏图，君莫爱。,怀古诗，讽刺诗
续古诗十首,白居易,戚戚复戚戚，送君远行役。行役非中原，海外黄沙碛。伶俜独居妾，迢递长征客。君望功名归，妾忧生死隔。谁家无夫妇，何人不离拆。所恨薄命身，嫁迟别日迫。妾身有存殁，妾心无改易。生作闺中妇，死作山头石。掩泪别乡里，飘摇将远行。茫茫绿野中，春尽孤客情。驱马上丘垅，高低路不平。风吹棠梨花，啼鸟时一声。古墓何代人，不知姓与名。化作路傍土，年年春草生。感彼忽自悟，今我何营营。朝采山上薇，暮采山上薇。岁晏薇亦尽，饥来何所为。坐饮白泉水，手把青松枝。击节独长歌，其声清且悲。枥马非不肥，所苦常絷维。豢豕非不饱，所忧竟为牺。行行歌此曲，以慰常苦饥。雨露长纤草，山苗高入云。风雪折劲木，润松摧为薪。风摧此何意，雨长彼何因。百丈涧底死，寸茎山上春。可怜苦节士，感此涕盈巾。窈窕双鬟女，容德俱如玉。昼居不逾阈，夜行常秉烛。气如含露兰，心如贯霜竹。宜当备嫔御，胡为守幽独？无媒不得选，年忽过三六。岁暮望汉宫，谁在黄金屋？邯郸进倡女，能唱黄花曲。一曲称君心，恩荣连九族。栖栖远方士，读书三十年。业成无知己，徒步来入关。长安多王侯，英俊竞攀援。幸随众宾末，得厕门馆间。东阁有旨酒，中堂有管弦。何为向隅客，对此不开颜？富贵无是非，主人终日欢。贫贱多悔尤，客子中夜叹。归去复归去，故乡贫亦安。凉风飘嘉树，日夜减芳华。下有感秋妇，攀条苦悲嗟。我本幽闲女，结发事豪家。豪家多婢仆，门内颇骄奢。良人近封侯，出入鸣玉珂。自从富贵来，恩薄谗言多。冢妇独守礼，群妾互奇衺。但信言有玷，不察心无瑕。容光未销歇，欢爱忽磋跎。何意掌上玉，化为眼中砂。盈盈一尺水，浩浩千丈河。勿言小大异，随分有风波。闺房犹复尔，邦国当如何？心亦无所迫，身亦无所拘。何为肠中气，郁郁不得舒？不舒良有以，同心久离居。五年不见面，三年不得书。念此令人老，抱膝坐长吁。岂无盈尊酒，非君谁与娱。揽衣出门行，游观绕林渠。澹澹春水暖，东风生绿蒲。上有和鸣雁，下有掉尾鱼。飞沉一何乐，鳞羽各有徒。而我方独处，不与之子俱。顾彼自伤己，禽鱼之不如。出游欲遣忧，孰知忧有余。春旦日初出，曈曈耀晨辉。草木照未远，浮云已蔽之。天地黯以晦，当午如昏时。虽有东南风，力微不能吹。中园何所有，满地青青葵。阳光委云上，倾心欲何依？,
江州赴忠州至江陵已来舟中示舍弟五十韵,白居易,昔作咸秦客，常思江海行。今来仍尽室，此去又专城。典午犹为幸，分忧固是荣。簈星州乘送，艛艓驿船迎。共载皆妻子，同游即弟兄。宁辞浪迹远，且贵赏心并。云展帆高挂，飙驰棹迅征。溯流从汉浦，循路转荆衡。山逐时移色，江随地改名。风光近东早，水木向南清。夏口烟孤起，湘川雨半晴。日煎红浪沸，月射白砂明。北渚寒留雁，南枝暖待莺。骈朱桃露萼，点翠柳含萌。亥市鱼盐聚，神林鼓笛鸣。壶浆椒叶气，歌曲竹枝声。系缆怜沙静，垂纶爱岸平。水餐红粒稻，野茹紫花菁。瓯泛茶如乳，台粘酒似饧。脍长抽锦缕，藕脆削琼英。容易来千里，斯须进一程。未曾劳气力，渐觉有心情。卧稳添春睡，行迟带酒酲。忽愁牵世网，便欲濯尘缨。早接文场战，曾争翰苑盟。掉头称俊造，翘足取公卿。且昧随时义，徒输报国诚。众排恩易失，偏压势先倾。虎尾忧危切，鸿毛性命轻。烛蛾谁救活，蚕茧自缠萦。敛手辞双阙，回眸望两京。长沙抛贾谊，漳浦卧刘桢。鶗鴂鸣还歇，蟾蜍破又盈。年光同激箭，乡思极摇旌。潦倒亲知笑，衰羸旧识惊。乌头因感白，鱼尾为劳赪.剑学将何用，丹烧竟不成。孤舟萍一叶，双鬓雪千茎。老见人情尽，闲思物理精。如汤探冷热，似博斗输赢。险路应须避，迷途莫共争。此心知止足，何物要经营。玉向泥中洁，松经雪后贞。无妨隐朝市，不必谢寰瀛。但在前非悟，期无后患婴。多知非景福，少语是元亨。晦即全身药，明为伐性兵。昏昏随世俗，蠢蠢学黎甿.鸟以能言媾，龟缘入梦烹。知之一何晚，犹足保馀生。,
寄远,白居易,欲忘忘未得，欲去去无由。两腋不生翅，二毛空满头。坐看新落叶，行上最高楼。暝色无边际，茫茫尽眼愁。,
送春,白居易,三月三十日，春归日复暮。惆怅问春风，明朝应不住。送春曲江上，眷眷东西顾。但见扑水花，纷纷不知数。人生似行客，两足无停步。日日进前程，前程几多路？兵刀与水火，尽可违之去。唯有老到来，人间无避处。感时良为已，独倚池南树。今日送春心，心如别亲故。,
送春,白居易,银花凿落从君劝，金屑琵琶为我弹。不独送春兼送老，更尝一着更听看。,
村居苦寒,白居易,八年十二月，五日雪纷纷。竹柏皆冻死，况彼无衣民！回观村闾间，十室八九贫。北风利如剑，布絮不蔽身。唯烧蒿棘火，愁坐夜待晨。乃知大寒岁，农者尤苦辛。顾我当此日，草堂深掩门。褐裘覆絁被，坐卧有余温。幸免饥冻苦，又无垄亩勤。念彼深可愧，自问是何人。,描写风
李夫人,白居易,汉武帝，初丧李夫人。夫人病时不肯别，死后留得生前恩。君恩不尽念不已，甘泉殿里令写真。丹青画出竟何益？不言不笑愁杀人。又令方士合灵药，玉釜煎链金炉焚。九华帐深夜悄悄，反魂香降夫人魂。夫人之魂在何许？香烟引到焚香处。既来何苦不须臾？缥缈悠扬还灭去。去何速兮来何迟？是耶非耶两不知。翠蛾仿佛平生貌，不似昭阳寝疾时。魂之不来君心苦，魂之来兮君亦悲。背灯隔帐不得语，安用暂来还见违。伤心不独汉武帝，自古及今皆若斯。君不见穆王三日哭，重璧台前伤盛姬。又不见泰陵一掬泪，马嵬坡下念贵妃。纵令妍姿艳质化为土，此恨长在无销期。生亦惑，死亦惑，尤物惑人忘不得。人非木石皆有情，不如不遇倾城色。,
山石榴，寄元九,白居易,山石榴，一名山踯躅，一名杜鹃花。杜鹃啼时花扑扑。九江三月杜鹃来，一声催得一枝开。江城上佐闲无事，山下斫得厅前栽。烂熳一栏十八树，根株有数花无数。千房万叶一时新，嫩紫殷红鲜麴尘。泪痕浥损燕支脸，剪刀裁破红绡巾。谪仙初堕愁在世，姹女新嫁娇泥春。日射血珠将滴地，风翻火焰欲烧人。闲折两枝持在手，细看不似人间有。花中此物似西施，芙蓉芍药皆嫫母。奇芳绝艳别者谁？通州迁客元拾遗。拾遗初贬江陵去，去时正值青春暮。商山秦岭愁杀君，山石榴花红夹路。题诗报我何所云？苦云色似石榴裙。当时丛畔唯思我，今日栏前只忆君。忆君不见坐销落，日西风起红纷纷。,
岁暮,白居易,已任时命去，亦从岁月除。中心一调伏，外累尽空虚。名宦意已矣，林泉计何如。拟近东林寺，溪边结一庐。,
岁暮,白居易,穷阴急景坐相催，壮齿韶颜去不回。旧病重因年老发，新愁多是夜长来。膏明自爇源多事，雁默先烹为不才。祸福细寻无会处，不如且进手中杯。,
渭村退居寄礼部崔侍郎翰林钱舍人诗一百韵,白居易,圣代元和岁，闲居渭水阳。不才甘命舛，多幸遇时康。朝野分伦序，贤愚定否臧。重文疏卜式，尚少弃冯唐。由是推天运，从兹乐性场。笼禽放高翥，雾豹得深藏。世虑休相扰，身谋且自强。犹须务衣食，未免事农桑。薙草通三径，开田占一坊。昼扉扃白版，夜碓扫黄粱。隙地治场圃，闲时粪土疆。枳篱编刺夹，薤垄擘科秧。穑力嫌身病，农心愿岁穰。朝衣典杯酒，佩剑博牛羊。困倚栽松锸，饥提采蕨筐。引泉来后涧，移竹下前冈。生计虽勤苦，家资甚渺茫。尘埃常满甑，钱帛少盈囊。弟病仍扶杖，妻愁不出房。传衣念蓝缕，举案笑糟糠。犬吠村胥闹，蝉鸣织妇忙。纳租看县帖，输粟问军仓。夕歇攀村树，秋行绕野塘。云容阴惨澹，月色冷悠扬。荞麦铺花白，棠梨间叶黄。早寒风摵摵，新霁月苍苍。园菜迎霜死，庭芜过雨荒。檐空愁宿燕，壁暗思啼螀。眼为看书损，肱因运甓伤。病骸浑似木，老鬓欲成霜。少睡知年长，端忧觉夜长。旧游多废忘，往事偶思量。忽忆烟霄路，常陪剑履行。登朝思检束，入阁学趋跄。命偶风云会，恩覃雨露霶。沾枯发枝叶，磨钝起锋铓。崔阁连镳骛，钱兄接翼翔。齐竽混韶夏，燕石厕琳琅。同日升金马，分宵直未央。共词加宠命，合表谢恩光。厩马骄初跨，天厨味始尝。朝晡颁饼饵，寒暑赐衣裳。对秉鹅毛笔，俱含鸡舌香。青缣衾薄絮，朱里幕高张。昼食恒连案，宵眠每并床。差肩承诏旨，连署进封章。起草偏同视，疑文最共详。灭私容点窜，穷理析毫芒。便共输肝胆，何曾异肺肠。慎微参石奋，决密与张汤。禁闼青交琐，宫垣紫界墙。井阑排菡萏，檐瓦斗鸳鸯。楼额题鳷鹊，池心浴凤凰。风枝万年动，温树四时芳。宿露凝金掌，晨晖上璧珰。砌筠涂绿粉，庭果滴红浆。晓从朝兴庆，春陪宴柏梁。传呼鞭索索，拜舞珮锵锵。仙仗环双阙，神兵辟两厢。火翻红尾旆，冰卓白竿枪。滉漾经鱼藻，深沈近浴堂。分庭皆命妇，对院即储皇。贵主冠浮动，亲王辔闹装。金钿相照耀，朱紫间荧煌。球簇桃花绮，歌巡竹叶觞。洼银中贵带，昂黛内人妆。赐禊东城下，颁酺曲水傍。尊罍分圣酒，妓乐借仙倡。浅酌看红药，徐吟把绿杨。宴回过御陌，行歇入僧房。白鹿原东脚，青龙寺北廊。望春花景暖，避暑竹风凉。下直闲如社，寻芳醉似狂。有时还后到，无处不相将。鸡鹤初虽杂，萧兰久乃彰。来燕隗贵重，去鲁孔恓惶。聚散期难定，飞沉势不常。五年同昼夜，一别似参商。屈折孤生竹，销摧百炼钢。途穷任憔悴，道在肯彷徨。尚念遗簪折，仍怜病雀疮。恤寒分赐帛，救馁减馀粮。药物来盈裹，书题寄满箱。殷勤翰林主，珍重礼闱郎。喣沫诚多谢，抟扶岂所望。提携劳气力，吹簸不飞扬。拙劣才何用，龙钟分自当。妆嫫徒费黛，磨甋讵成璋。习隐将时背，干名与道妨。外身宗老氏，齐物学蒙庄。疏放遗千虑，愚蒙守一方。乐天无怨叹，倚命不劻勷。愤懑胸须豁，交加臂莫攘。珠沉犹是宝，金跃未为祥。泥尾休摇掉，灰心罢激昂。渐闲亲道友，因病事医王。息乱归禅定，存神入坐亡。断痴求慧剑，济苦得慈航。不动为吾志，无何是我乡。可怜身与世，从此两相忘。,
失题,白居易,石榴枝上花千朵，荷叶杯中酒十分。满院弟兄皆痛饮，就中大户不如君。,
岁暮,白居易,惨澹岁云暮，穷阴动经旬。霜风裂人面，冰雪摧车轮。而我当是时，独不知苦辛。晨炊廪有米，夕爨厨有薪。夹帽长覆耳，重裘宽裹身。加之一杯酒，煦妪如阳春。洛城士与庶，比屋多饥贫。何处炉有火？谁家甑无尘？如我饱暖者，百人无一人。安得不惭愧，放歌聊自陈。,
秋霁,白居易,金火不相待，炎凉雨中变。林晴有残蝉，巢冷无留燕。沉吟卷长簟，怆恻收团扇。向夕稍无泥，闲步青苔院。月出砧杵动，家家捣秋练。独对多病妻，不能理针线。冬衣殊未制，夏服行将绽。何以迎早秋，一杯聊自劝。,
马上作,白居易,处世非不遇，荣身颇有馀。勋为上柱国，爵乃朝大夫。自问有何才，两入承明庐。又问有何政，再驾朱轮车。矧予东山人，自惟朴且疏。弹琴复有酒，且慕嵇阮徒。暗被乡里荐，误上贤能书。一列朝士籍，遂为世网拘。高有罾缴忧，下有陷阱虞。每觉宇宙窄，未尝心体舒。蹉跎二十年，颔下生白须。何言左迁去，尚获专城居。杭州五千里，往若投渊鱼。虽未脱簪组，且来泛江湖。吴中多诗人，亦不少酒酤。高声咏篇什，大笑飞杯盂。五十未全老，尚可且欢娱。用兹送日月，君以为何如。秋风起江上，白日落路隅。回首语五马，去矣勿踟蹰。,
母别子,白居易,母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。,母亲
首夏,白居易,孟夏百物滋，动植一时好。麋鹿乐深林，虫蛇喜丰草。翔禽爱密叶，游鳞悦新藻。天和遗漏处，而我独枯槁。一身在天末，骨肉皆远道。旧国无来人，寇戎尘浩浩。沉忧竟何益，只自劳怀抱。不如放身心，冥然任天造。浔阳多美酒，可使杯不燥。湓鱼贱如泥，烹灸无昏早。朝饭山下寺，暮醉湖中岛。何必归故乡，兹焉可终老。,
春日闲居三首,白居易,陶云爱吾庐，吾亦爱吾屋。屋中有琴书，聊以慰幽独。是时三月半，花落庭芜绿。舍上晨鸠鸣，窗间春睡足。睡足起闲坐，景晏方栉沐。今日非十斋，庖童馈鱼肉。饥来恣餐啜，冷热随所欲。饱竟快搔爬，筋骸无检束。岂徒畅肢体，兼欲遗耳目。便可傲松乔，何假杯中渌。广池春水平，群鱼恣游泳。新林绿阴成，众鸟欣相鸣。时我亦潇洒，适无累与病。鱼鸟人则殊，同归于遂性。缅思山梁雉，时哉感孔圣。圣人不得所，概然叹时命。我今对鳞羽，取乐成谣咏。得所仍得时，吾生一何幸。劳者不觉歌，歌其劳苦事。逸者不觉歌，歌其逸乐意。问我逸如何，闲居多兴味。问我乐如何，闲官少忧累。又问俸厚薄，百千随月至。又问年几何，七十行欠二。所得皆过望，省躬良可愧。马闲无羁绊，鹤老有禄位。设自为化工，优饶只如是。安得不歌咏，默默受天赐。,
十二时行孝文,白居易,平旦寅，早起堂前参二亲。处分家中送疎水，莫教父母唤频声。,
十二时行孝文,白居易,日出卯，立身之本须行孝。甘饸{右为危}盘中莫使空，时时奉上知饥饱。,
十二时行孝文,白居易,食时辰，居家治务最须懃。无事等闲莫外宿，归来劳费父嫌憎。,
十二时行孝文,白居易,隅中巳，终孝之心不合二。竭力懃酬乳哺恩，自得名高上史记。,
十二时行孝文,白居易,正南午，侍奉尊亲莫辞诉。回干就湿长成人，如今去合论辛苦。,
十二时行孝文,白居易,日昳未，在家行孝兼行义。莫取妻言兄弟疏，却教父母流双泪。,
十二时行孝文,白居易,晡时申，父母堂前莫动尘。纵月些些不称意，向前小语善谘闻。,
十二时行孝文,白居易,日入酉，但愿父母得长寿。身如松栢色坚政，莫学愚人多饮酒。,
十二时行孝文,白居易,黄昏戌，下帘拂床早交毕。安置父母卧高堂，睡定然乃抽身出。,
十二时行孝文,白居易,人定亥，父母年高须保爱。但能行孝向尊亲，总得扬名于后世。,
十二时行孝文,白居易,夜半子，孝养父母存终始。百年恩爱暂时间，莫学愚人不欢喜。,
十二时行孝文,白居易,鸡鸣丑，高楼大宅得安久。常劝父母发慈心，孝得题名终不朽。,
首夏,白居易,林静蚊未生，池静蛙未鸣。景长天气好，竟日和且清。春禽馀哢在，夏木新阴成。兀尔水边坐，翛然桥上行。自问一何适，身闲官不轻。料钱随月用，生计逐日营。食饱惭伯夷，酒足愧渊明。寿倍颜氏子，富百黔娄生。有一即为乐，况吾四者并。所以私自慰，虽老有心情。,
惜花,白居易,可怜夭艳正当时，刚被狂风一夜吹。今日流莺来旧处，百般言语泥空枝。,
望驿台　三月三十日,白居易,靖安宅里当窗柳，望驿台前扑地花。两处春光同日尽，居人思客客思家。,思念诗
归田三首,白居易,人生何所欲，所欲唯两端。中人爱富贵，高士慕神仙。神仙须有籍，富贵亦在天。莫恋长安道，莫寻方丈山。西京尘浩浩，东海浪漫漫。金门不可入，琪树何由攀。不如归山下，如法种春田。种田意已决，决意复何如。卖马买犊使，徒步归田庐。迎春治耒耜，候雨辟菑畬。策杖田头立，躬亲课仆夫。吾闻老农言，为稼慎在初。所施不卤莽，其报必有馀。上求奉王税，下望备家储。安得放慵惰，拱手而曳裾。学农未为鄙，亲友勿笑余。更待明年后，自拟执犁锄。三十为近臣，腰间鸣佩玉。四十为野夫，田中学锄谷。何言十年内，变化如此速。此理固是常，穷通相倚伏。为鱼有深水，为鸟有高木。何必守一方，窘然自牵束。化吾足为马，吾因以行陆。化吾手为弹，吾因以求肉。形骸为异物，委顺心犹足。幸得且归农，安知不为福。况吾行欲老，瞥若风前烛。孰能俄顷间，将心系荣辱。,
岁晚,白居易,霜降水返壑，风落木归山。冉冉岁将宴，物皆复本源。何此南迁客，五年独未还？命屯分已定，日久心弥安。亦尝心与口，静念私自言：去国固非乐，归乡未必欢。何须自生苦，舍易求其难？,
感时,白居易,朝见日上天，暮见日入地。不觉明镜中，忽年三十四。勿言身未老，冉冉行将至。白发虽未生，朱颜已先悴。人生讵几何，在世犹如寄。虽有七十期，十人无一二。今我犹未悟，往往不适意。胡为方寸间，不贮浩然气。贫贱非不恶，道在何足避。富贵非不爱，时来当自致。所以达人心，外物不能累。唯当饮美酒，终日陶陶醉。斯言胜金玉，佩服无失坠。,
病中作,白居易,病来城里诸亲故，厚薄亲疏心总知。唯有蔚章于我分，深于同在翰林时。,
隋堤柳,白居易,隋堤柳，岁久年深尽衰朽。风飘飘兮雨萧萧，三株两株汴河口。老枝病叶愁杀人，曾经大业年中春。大业年中炀天子，种柳成行夹流水。西自黄河东至淮，绿阴一千三百里。大业末年春暮月，柳色如烟絮如雪。南幸江都恣佚游，应将此柳系龙舟。紫髯郎将护锦缆，青娥御史直迷楼。海内财力此时竭，舟中歌笑何日休？上荒下困势不久，宗社之危如缀旒。炀天子，自言福祚长无穷，岂知皇子封酅公。龙舟未过彭城阁，义旗已入长安宫。萧墙祸生人事变，晏驾不得归秦中。土坟数尺何处葬？吴公台下多悲风。二百年来汴河路，沙草和烟朝复暮。后王何以鉴前王？请看隋堤亡国树。,
春寒,白居易,今朝春气寒，自问何所欲。苏暖薤白酒，乳和地黄粥。岂惟厌馋口，亦可调病腹。助酌有枯鱼，佐餐兼旨蓄。省躬念前哲，醉饱多惭忸。君不闻靖节先生樽长空，广文先生饭不足。,
江楼月,白居易,嘉陵江曲曲江池，明月虽同人别离。一宵光景潜相忆，两地阴晴远不知。谁料江边怀我夜，正当池畔望君时。今朝共语方同悔，不解多情先寄诗。,友情诗，描写月亮，思念诗
东坡种花二首,白居易,持钱买花树，城东坡上栽。但购有花者，不限桃杏梅。百果参杂种，千枝次第开。天时有早晚，地力无高低。红者霞艳艳，白者雪皑皑。游蜂遂不去，好鸟亦栖来。前有长流水，下有小平台。时拂台上石，一举风前杯。花枝荫我头，花蕊落我怀。独酌复独咏，不觉月平西。巴俗不爱花，竟春无人来。唯此醉太守，尽日不能回。东坡春向暮，树木今何如？漠漠花落尽，翳翳叶生初。每日领童仆，荷锄仍决渠。划土壅其本，引泉溉其枯。小树低数尺，大树长丈余。封植来几时，高下齐扶疏。养树既如此，养民亦何殊？将欲茂枝叶，必先救根株。云何救根株？劝农均赋租。云何茂枝叶？省事宽刑书。移此为郡政，庶几氓俗苏。,
宿紫阁山北村,白居易,晨游紫阁峰，暮宿山下村。村老见余喜，为余开一尊。举杯未及饮，暴卒来入门。紫衣挟刀斧，草草十馀人。夺我席上酒，掣我盘中飧。主人退后立，敛手反如宾。中庭有奇树，种来三十春。主人惜不得，持斧断其根。口称采造家，身属神策军。主人慎勿语，中尉正承恩。,
春风,白居易,春风先发苑中梅，樱杏桃梨次第开。荠花榆荚深村里，亦道春风为我来。,
送毛仙翁　江州司马时作。,白居易,仙翁已得道，混迹寻岩泉。肌肤冰雪莹，衣服云霞鲜。绀发丝并致，龆容花共妍。方瞳点玄漆，高步凌飞烟。几见桑海变，莫知龟鹤年。所憩九清外，所游五岳巅。轩昊旧为侣，松乔难比肩。每嗟人世人，役役如狂颠。孰能脱羁鞅，尽遭名利牵。貌随岁律换，神逐光阴迁。惟余负忧谴，憔悴湓江壖。衰鬓忽霜白，愁肠如火煎。羁旅坐多感，徘徊私自怜。晴眺五老峰，玉洞多神仙。何当悯湮厄，授道安虚孱。我师惠然来，论道穷重玄。浩荡八溟阔，志泰心超然。形骸既无束，得丧亦都捐。岂识椿菌异，那知鹏鷃悬。丹华既相付，促景定当延。玄功曷可报，感极惟勤拳。霓旌不肯驻，又归武夷川。语罢倏然别，孤鹤升遥天。赋诗叙明德，永续步虚篇。,
自蜀江至洞庭湖口，有感而作,白居易,江从西南来，浩浩无旦夕。长波逐若泻，连山凿如劈。千年不壅溃，万姓无垫溺。不尔民为鱼，大哉禹之绩。导岷既艰远，距海无咫尺。胡为不讫功，余水斯委积？洞庭与青草，大小两相敌。混合万丈深，淼茫千里白。每岁秋夏时，浩大吞七泽。水族窟穴多，农人土地窄。我今尚嗟叹，禹岂不爱惜？邈未究其由，想古观遗迹。疑此苗人顽，恃险不终役。帝亦无奈何，留患与今昔。水流天地内，如身有血脉。滞则为疽疣，治之在针石。安得禹复生，为唐水官伯？手提倚天剑，重来亲指画。疏流似剪纸，决壅同裂帛。渗作膏腴田，踏平鱼鳖宅。龙宫变闾里，水府生禾麦。坐添百万户，书我司徒籍。,
览卢子蒙侍御旧诗，多与微之唱和，感今伤昔,白居易,早闻元九咏君诗，恨与卢君相识迟。今日逢君开旧卷，卷中多道赠微之。相看掩泪情难说，别有伤心事岂知。闻道咸阳坟上树，已抽三丈白杨枝。,
竹枝,白居易,巴东船舫上巴西，波面风生雨脚齐。水蓼冷花红簌簌，江蓠湿叶碧凄凄。,
竹枝,白居易,江畔谁家唱竹枝，前声断咽后声迟。怪来调苦缘词苦，多是通州司马诗。,
竹枝,白居易,瞿塘峡口水烟低，白帝城头月向西。唱到竹枝声咽处，寒猿闲鸟一时啼。,
竹枝,白居易,竹枝苦怨怨何人，夜静山空歇又闻。蛮儿巴女齐声唱，愁杀江南病使君。,
霓裳羽衣歌　和微之,白居易,我昔元和侍宪皇，曾陪内宴宴昭阳。千歌百舞不可数，就中最爱霓裳舞。舞时寒食春风天，玉钩栏下香案前。案前舞者颜如玉，不著人家俗衣服。虹裳霞帔步摇冠，钿璎累累佩珊珊。娉婷似不任罗绮，顾听乐悬行复止。磬箫筝笛递相搀，击擫弹吹声逦迤。散序六奏未动衣，阳台宿云慵不飞。中序擘騞初入拍，秋竹竿裂春冰拆。飘然转旋回雪轻，嫣然纵送游龙惊。小垂手后柳无力，斜曳裾时云欲生。烟蛾敛略不胜态，风袖低昂如有情。上元点鬟招萼绿，王母挥袂别飞琼。繁音急节十二遍，跳珠撼玉何铿铮。翔鸾舞了却收翅，唳鹤曲终长引声。当时乍见惊心目，凝视谛听殊未足。一落人间八九年，耳冷不曾闻此曲。湓城但听山魈语，巴峡唯闻杜鹃哭。移领钱唐第二年，始有心情问丝竹。玲珑箜篌谢好筝，陈宠觱栗沈平笙。清弦脆管纤纤手，教得霓裳一曲成。虚白亭前湖水畔，前后祗应三度按。便除庶子抛却来，闻道如今各星散。今年五月至苏州，朝钟暮角催白头。贪看案牍常侵夜，不听笙歌直到秋。秋来无事多闲闷，忽忆霓裳无处问。闻君部内多乐徒，问有霓裳舞者无。答云七县十万户，无人知有霓裳舞。唯寄长歌与我来，题作霓裳羽衣谱。四幅花笺碧间红，霓裳实录在其中。千姿万状分明见，恰与昭阳舞者同。眼前仿佛睹形质，昔日今朝想如一。疑从魂梦呼召来，似著丹青图写出。我爱霓裳君合知，发于歌咏形于诗。君不见我歌云，惊破霓裳羽衣曲。又不见我诗云，曲爱霓裳未拍时。由来能事皆有主，杨氏创声君造谱。君言此舞难得人，须是倾城可怜女。吴妖小玉飞作烟，越艳西施化为土。娇花巧笑久寂寥，娃馆苎萝空处所。如君所言诚有是，君试从容听我语。若求国色始翻传，但恐人间废此舞。妍媸优劣宁相远，大都只在人抬举。李娟张态君莫嫌，亦拟随宜且教取。,
新秋,白居易,二毛生镜日，一叶落庭时。老去争由我，愁来欲泥谁？空销闲岁月，不见旧亲知。唯弄扶床女，时时强展眉。,
重赋,白居易,厚地植桑麻，所要济生民。生民理布帛，所求活一身。身外充征赋，上以奉君亲。国家定两税，本意在爱人。厥初防其淫，明敕内外臣。税外加一物，皆以枉法论。奈何岁月久，贪吏得因循。浚我以求宠，敛索无冬春。织绢未成匹，缲丝未盈斤。里胥迫我纳，不许暂逡巡。岁暮天地闭，阴风生破村。夜深烟火尽，霰雪白纷纷。幼者形不蔽，老者体无温。悲喘与寒气，并入鼻中辛。昨日输残税，因窥官库门。缯帛如山积，丝絮如云屯。号为羡馀物，随月献至尊。夺我身上暖，买尔眼前恩。进入琼林库，岁久化为尘。,
新秋,白居易,西风飘一叶，庭前飒已凉。风池明月水，衰莲白露房。其奈江南夜，绵绵自此长。,
重题,白居易,喜入山林初息影，厌趋朝市久劳生。早年薄有烟霞志，岁晚深谙世俗情。已许虎溪云里卧，不争龙尾道前行。从兹耳界应清静，免见啾啾毁誉声。长松树下小溪头，班鹿胎巾白布裘。药圃茶园为产业，野麋林鹤是交游。云生涧户衣裳润，岚隐山厨火烛幽。最爱一泉新引得，清泠屈曲绕阶流。日高睡足犹慵起，小阁重衾不怕寒。遗爱寺钟欹枕听，香炉峰雪拨帘看。匡庐便是逃名地，司马仍为送老官。心泰身宁是归处，故乡何独在长安？宦途自此心长别，世事从今口不言。岂止形骸同土木，兼将寿夭任乾坤。胸中壮气犹须遣，身外浮云何足论。还有一条遗恨事，高家门馆未酬恩。,
重题,白居易,泉石尚依依，林疏僧亦稀。何年辞水阁，今夜宿云扉。谩献长杨赋，虚抛薜荔衣。不能成一事，赢得白头归。,
和我年三首,白居易,我年五十七，荣名得几许。甲乙三道科，苏杭两州主。才能本浅薄，心力虚劳苦。可能随众人，终老于尘土？我年五十七，归去诚已迟。历官十五政，数若珠累累。野苹始宾荐，场苗初絷维。因读管萧书，窃慕大有为。及遭荣遇来，乃觉才力羸。黄纸诏频草，朱轮车载脂。妻孥及仆使，皆免寒与饥。省躬私自愧，知我者微之。永怀山阴守，未遂嵩阳期。如何坐留滞，头白江之湄？我年五十七，荣名得非少。报国竟何如，谋身犹未了。昔尝速官谤，恩大而惩小。一黜鹤辞轩，七年鱼在沼。将枯鳞再跃，经铩翮重矫。白日上昭昭，青云高渺渺。平生颇同病，老大相宜晓。紫绶足可荣，白头不为夭。夙怀慕箕颍，晚节期松筱。何当阙下来，同拜陈情表。,
寒闺怨,白居易,寒月沉沉洞房静，真珠帘外梧桐影。秋霜欲下手先知，灯底裁缝剪刀冷。,
自觉二首,白居易,四十未为老，忧伤早衰恶。前岁二毛生，今年一齿落。形骸日损耗，心事同萧索。夜寝与朝餐，其间味亦薄。同岁崔舍人，容光方灼灼。始知年与貌，衰盛随忧乐。畏老老转迫，忧病病弥缚。不畏复不忧，是除老病药。朝哭心所爱，暮哭心所亲。亲爱零落尽，安用身独存？几许平生欢，无限骨肉恩。结为肠间痛，聚作鼻头辛。悲来四支缓，泣尽双眸昏。所以年四十，心如七十人。我闻浮屠教，中有解脱门。置心为止水，视身如浮云。抖擞垢秽衣，度脱生死轮。胡为恋此苦，不去犹逡巡。回念发弘愿，愿此见在身。但受过去报，不结将来因。誓以智慧水，永洗烦恼尘。不将恩爱子，更种忧悲根！,
病起,白居易,病不出门无限时，今朝强出与谁期。经年不上江楼醉，劳动春风飏酒旗。,
观游鱼,白居易,绕池闲步看鱼游，正值儿童弄钓舟。一种爱鱼心各异，我来施食尔垂钩。,
牡丹芳,白居易,牡丹芳，牡丹芳，黄金蕊绽红玉房。千片赤英霞烂烂，百枝绛点灯煌煌。照地初开锦绣段，当风不结兰麝囊。仙人琪树白无色，王母桃花小不香。宿露轻盈泛紫艳，朝阳照耀生红光。红紫二色间深浅，向背万态随低昂。映叶多情隐羞面，卧丛无力含醉妆。低娇笑容疑掩口，凝思怨人如断肠。浓姿贵彩信奇绝，杂卉乱花无比方。石竹金钱何细碎，芙蓉芍药苦寻常。遂使王公与卿士，游花冠盖日相望。庳车软舆贵公主，香衫细马豪家郎。卫公宅静闭东院，西明寺深开北廊。戏蝶双舞看人久，残莺一声春日长。共愁日照芳难驻，仍张帷幕垂阴凉。花开花落二十日，一城之人皆若狂。三代以还文胜质，人心重华不重实。重华直至牡丹芳，其来有渐非今日。元和天子忧农桑，恤下动天天降祥。去岁嘉禾生九穗，田中寂寞无人至。今年瑞麦分两岐，君心独喜无人知。无人知，可叹息。我愿暂求造化力，减却牡丹妖艳色。少回卿士爱花心，同似吾君忧稼穑。,
答《桐花》,白居易,山木多蓊郁，兹桐独亭亭。叶重碧云片，花簇紫霞英。是时三月天，春暖山雨晴。夜色向月浅，暗香随风轻。行者多商贾，居者悉黎氓。无人解赏爱，有客独屏营。手攀花枝立，足蹋花影行。生怜不得所，死欲扬其声。截为天子琴，刻作古人形。云待我成器，荐之于穆清。诚是君子心，恐非草木情。胡为爱其华，而反伤其生。老龟被刳肠，不如无神灵。雄鸡自断尾，不愿为牺牲。况此好颜色，花紫叶青青。宜遂天地性，忍加刀斧刑。我思五丁力，拔入九重城。当君正殿栽，花叶生光晶。上对月中桂，下覆阶前蓂。泛拂香炉烟，隐映斧藻屏。为君布绿阴，当暑荫轩楹。沉沉绿满地，桃李不敢争。为君发清韵，风来如叩琼。泠泠声满耳，郑卫不足听。受君封植力，不独吐芬馨。助君行春令，开花应晴明。受君雨露恩，不独含芳荣。戒君无戏言，翦叶封弟兄。受君岁月功，不独资生成。为君长高枝，凤凰上头鸣。一鸣君万岁，寿如山不倾。再鸣万人泰，泰阶为之平。如何有此用，幽滞在岩坰。岁月不尔驻，孤芳坐凋零。请向桐枝上，为余题姓名。待余有势力，移尔献丹庭。,
春题湖上,白居易,湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半句留是此湖。,描写春天
陵园妾,白居易,陵园妾，颜色如花命如叶。命如叶薄将奈何，一奉寝宫年月多。年月多，时光换，春愁秋思知何限。青丝发落丛鬓疏，红玉肤销系裙慢。忆昔宫中被妒猜，因谗得罪配陵来。老母啼呼趁车别，中官监送锁门回。山宫一闭无开日，未死此身不令出。松门到晓月裴回，柏城尽日风萧瑟。松门柏城幽闭深，闻蝉听燕感光阴。眼看菊蕊重阳泪，手把梨花寒食心。把花掩泪无人见，绿芜墙绕青苔院。四季徒支妆粉钱，三朝不识君王面。遥想六宫奉至尊，宣徽雪夜浴堂春。雨露之恩不及者，犹闻不啻三千人。三千人，我尔君恩何厚薄。愿令轮转直陵园，三岁一来均苦乐。,
长安道,白居易,花枝缺处青楼开，艳歌一曲酒一杯。美人劝我急行乐，自古朱颜不再来。君不见外州客，长安道，一回来，一回老。,
孟夏思渭村旧居寄舍弟,白居易,啧啧雀引雏，稍稍笋成竹。时物感人情，忆我故乡曲。故园渭水上，十载事樵牧。手种榆柳成，阴阴覆墙屋。兔隐豆苗肥，鸟鸣桑椹熟。前年当此时，与尔同游瞩。诗书课弟侄，农圃资童仆。日暮麦登场，天晴蚕坼簇。弄泉南涧坐，待月东亭宿。兴发饮数杯，闷来棋一局。一朝忽分散，万里仍羁束。井鲋思反泉，笼莺悔出谷。九江地卑湿，四月天炎燠。苦雨初入梅，瘴云稍含毒。泥秧水畦稻，灰种畬田粟。已讶殊岁时，仍嗟异风俗。闲登郡楼望，日落江山绿。归雁拂乡心，平湖断人目。殊方我漂泊，旧里君幽独。何时同一瓢，饮水心亦足。,
闲咏,白居易,步月怜清景，眠松爱绿阴。早年诗思苦，晚岁道情深。夜学禅多坐，秋牵兴暂吟。悠然两事外，无处更留心。,
题卢秘书夏日新栽竹二十韵,白居易,湘竹初封植，卢生此考槃。久持霜节苦，新托露根难。等度须当砌，疏稠要满阑。买怜分薄俸，栽称作闲官。叶翦蓝罗碎，茎抽玉琯端。几声清淅沥，一簇绿檀栾。未夜青岚入，先秋白露团。拂肩摇翡翠，熨手弄琅玕.韵透窗风起，阴铺砌月残。炎天闻觉冷，窄地见疑宽。梢动胜摇扇，枝低好挂冠。碧笼烟幕幕，珠洒雨珊珊。晚箨晴云展，阴芽蛰虺蟠。爱从抽马策，惜未截鱼竿。松韵徒烦听，桃夭不足观。梁惭当家杏，台陋本司兰。撑拨诗人兴，勾牵酒客欢。静连芦簟滑，凉拂葛衣单。岂止消时暑，应能保岁寒。莫同凡草木，一种夏中看。,
采地黄者,白居易,麦死春不雨，禾损秋早霜。岁晏无口食，田中采地黄。采之将何用，持以易餱粮。凌晨荷锄去，薄暮不盈筐。携来朱门家，卖与白面郎。与君啖肥马，可使照地光。愿易马残粟，救此苦饥肠。,
题周皓大夫新亭子二十二韵,白居易,东道常为主，南亭别待宾。规模何日创？景致一时新。广砌罗红药，疏窗荫绿筠。锁开宾阁晓，梯上妓楼春。置醴宁三爵，加笾过八珍。茶香飘紫笋，脍缕落红鳞。辉赫车舆闹，珍奇鸟兽驯。猕猴看枥马，鹦鹉唤家人。锦额帘高卷，银花盏慢巡。劝尝光禄酒，许看洛川神。周兼光禄卿，有家妓数十人。敛翠凝歌黛，流香动舞巾。裙翻绣鸂鵣，梳陷钿麒麟。笛怨音含楚，筝娇语带秦。侍儿催画烛，醉客吐文茵。投辖多连夜，鸣珂便达晨。入朝纡紫绶，待漏拥朱轮。贵介交三事，光荣照四邻。甘浓将奉客，稳暖不缘身。十载歌钟地，三朝节钺臣。爱才心倜傥，敦旧礼殷勤。门以招贤盛，家因好事贫。始知豪杰意，富贵为交亲。,
和《思归乐》,白居易,山中不栖鸟，夜半声嘤嘤。似道思归乐，行人掩泣听。皆疑此山路，迁客多南征。忧愤气不散，结化为精灵。我谓此山鸟，本不因人生。人心自怀土，想作思归鸣。孟尝平居时，娱耳琴泠泠。雍门一言感，未奏泪沾缨。魏武铜雀妓，日与欢乐并。一旦西陵望，欲歌先涕零。峡猿亦无意，陇水复何情。为入愁人耳，皆为肠断声。请看元侍御，亦宿此邮亭。因听思归鸟，神气独安宁。问君何以然，道胜心自平。虽为南迁客，如在长安城。云得此道来，何虑复何营。穷达有前定，忧喜无交争。所以事君日，持宪立天庭。虽有回天力，挠之终不倾。况始三十余，年少有直名。心中志气大，眼前爵禄轻。君恩若雨露，君威若雷霆。退不苟免难，进不曲求荣。在火辨玉性，经霜识松贞。展禽任三黜，灵均长独醒。获戾自东洛，贬官向南荆。再拜辞阙下，长揖别公卿。荆州又非远，驿路半月程。汉水照天碧，楚山插云青。江陵橘似珠，宜城酒如饧。谁谓遣谪去，未妨游赏行。人生百岁内，天地暂寓形。太仓一稊米，大海一浮萍。身委逍遥篇，心付头陀经。尚达生死观，宁为宠辱惊？中怀苟有主，外物安能萦。任意思归乐，声声啼到明。,
偶作二首,白居易,战马春放归，农牛冬歇息。何独徇名人，终身役心力？来者殊未已，去者不知还。我今悟已晚，六十方退闲。犹胜不悟者，老死红尘间。名无高与卑，未得多健羡。事无小与大，已得多厌贱。如此常自苦，反此或自安。此理知甚易，此道行甚难。勿信人虚语，君当事上看。,
西湖晚归回望孤山寺赠诸客,白居易,柳湖松岛莲花寺，晚动归桡出道场。卢橘子低山雨重，栟榈叶战水风凉。烟波澹荡摇空碧，楼殿参差倚夕阳。到岸请君回首望，蓬莱宫在海中央。,
鹦鹉,白居易,陇西鹦鹉到江东，养得经年觜渐红。常恐思归先剪翅，每因喂食暂开笼。人怜巧语情虽重，鸟忆高飞意不同。应似朱门歌舞妓，深藏牢闭后房中。,
鹦鹉,白居易,竟日语还默，中宵栖复惊。身囚缘彩翠，心苦为分明。暮起归巢思，春多忆侣声。谁能拆笼破，从放快飞鸣？,
鹤,白居易,人各有所好，物固无常宜。谁谓尔能舞，不如闲立时。,
筝,白居易,云髻飘萧绿，花颜旖旎红。双眸剪秋水，十指剥春葱。楚艳为门阀，秦声是女工。甲明银得勒，柱触玉玲珑。猿苦啼嫌月，莺娇语风。移愁来手底，送恨入弦中。赵瑟清相似，胡琴闹不同。慢弹回断雁，急奏转飞蓬。霜佩锵还委，冰泉咽复通。珠联千拍碎，刀截一声终。倚丽精神定，矜能意态融。歇时情不断，休去思无穷。灯下青春夜，樽前白首翁。且听应得在，老耳未多聋。,
寄微之三首,白居易,江州望通州，天涯与地末。有山万丈高，有水千里阔。间之以云雾，飞鸟不可越。谁知千古险，为我二人设。通州君初到，郁郁愁如结。江州我方去，迢迢行未歇。道路日乖隔，音信日断绝。因风欲寄语，地远声不彻。生当复相逢，死当从此别。君游襄阳日，我在长安住。今君在通州，我过襄阳去。襄阳九里郭，楼堞连云树。顾此稍依依，是君旧游处。苍茫蒹葭水，中有浔阳路。此去更相思，江西少亲故。去国日已远，喜逢物似人。如何含此意，江上坐思君。有如河岳气，相合方氛氲。狂风吹中绝，两处成孤云。风回终有时，云合岂无因？努力各自爱，穷通我尔身。,
访陶公旧宅,白居易,垢尘不污玉，灵凤不啄膻。呜呼陶靖节，生彼晋宋间。心实有所守，口终不能言。永惟孤竹子，拂衣首阳山。夷齐各一身，穷饿未为难。先生有五男，与之同饥寒。肠中食不充，身上衣不完。连征竟不起，斯可谓真贤。我生君之后，相去五百年。每读五柳传，目想心拳拳。昔常咏遗风，著为十六篇。今来访故宅，森若君在前。不慕尊有酒，不慕琴无弦。慕君遗荣利，老死此丘园。柴桑古村落，栗里旧山川。不见篱下菊，但馀墟中烟。子孙虽无闻，族氏犹未迁。每逢姓陶人，使我心依然。,
偶作二首,白居易,扰扰贪生人，几何不夭阏。遑遑爱名人，几何能贵达。伊余信多幸，拖紫垂白发。身为三品官，年已五十八。筋骸虽早衰，尚未苦羸惙。资产虽不丰，亦不甚贫竭。登山力犹在，遇酒兴时发。无事日月长，不羁天地阔。安身有处所，适意无时节。解带松下风，抱琴池上月。人间所重者，相印将军钺。谋虑系安危，威权主生杀。焦心一身苦，炙手旁人热。未必方寸间，得如吾快活。日出起盥栉，振衣入道场。寂然无他念，但对一炉香。日高始就食，食亦非膏粱。精粗随所有，亦足饱充肠。日午脱巾簪，燕息窗下床。清风飒然至，卧可致羲皇。日西引杖屦，散步游林塘。或饮茶一盏，或吟诗一章。日久多不食，有时唯命觞。何以送闲夜，一曲秋霓裳。一日分五时，作息率有常。自喜老后健，不嫌闲中忙。是非一以贯，身世交相忘。若问此何许，此是无何乡。,
不致仕,白居易,七十而致仕，礼法有明文。何乃贪荣者，斯言如不闻？可怜八九十，齿坠双眸昏。朝露贪名利，夕阳忧子孙。挂冠顾翠緌，悬车惜朱轮。金章腰不胜，伛偻入君门。谁不爱富贵？谁不恋君恩？年高须告老，名遂合退身。少时共嗤诮，晚岁多因循。贤哉汉二疏，彼独是何人？寂寞东门路，无人继去尘。,
卜居,白居易,游宦京都二十春，贫中无处可安贫。长羡蜗牛犹有舍，不如硕鼠解藏身。却求容立锥头地，免似漂流木偶人。但道吾庐心便足，敢辞湫隘与嚣尘。,
建昌江,白居易,建昌江水县门前，立马教人唤渡船。忽似妄年归蔡渡，草风沙雨渭河边。,
长庆二年七月自中书舍人出守杭州，路次蓝溪,白居易,太原一男子，自顾庸且鄙。老逢不次恩，洗拔出泥滓。既居可言地，愿助朝廷理。伏阁三上章，戆愚不称旨。圣人存大体，优贷容不死。凤诏停舍人，鱼书除刺史。冥怀齐宠辱，委顺随行止。我自得此心，于兹十年矣。馀杭乃名郡，郡郭临江汜。已想海门山，潮声来入耳。昔予贞元末，羁旅曾游此。甚觉太守尊，亦谙鱼酒美。因生江海兴，每羡沧浪水。尚拟拂衣行，况今兼禄仕。青山峰峦接，白日烟尘起。东道既不通，改辕遂南指。自秦穷楚越，浩荡五千里。闻有贤主人，而多好山水。是行颇为惬，所历良可纪。策马度蓝溪，胜游从此始。,
赠樊著作,白居易,阳城为谏议，以正事其君。其手如屈轶，举必指佞臣。卒使不仁者，不得秉国钧。元稹为御史，以直立其身。其心如肺石，动必达穷民。东川八十家，冤愤一言伸。刘辟肆乱心，杀人正纷纷。其嫂曰庾氏，弃绝不为亲。从史萌逆节，隐心潜负恩。其佐曰孔戡，舍去不为宾。凡此士与女，其道天下闻。常恐国史上，但记凤与麟。贤者不为名，名彰教乃敦。每惜若人辈，身死名亦沦。君为著作郎，职废志空存。虽有良史才，直笔无所申。何不自著书，实录彼善人。编为一家言，以备史阙文。,
思归时初为校书郎。,白居易,养无晨昏膳，隐无伏腊资。遂求及亲禄，黾勉来京师。薄俸未及亲，别家已经时。冬积温席恋，春违采兰期。夏至一阴生，稍稍夕漏迟。块然抱愁者，长夜独先知。悠悠乡关路，梦去身不随。坐惜时节变，蝉鸣槐花枝。,
和《阳城驿》,白居易,商山阳城驿，中有叹者谁。云是元监察，江陵谪去时。忽见此驿名，良久涕欲垂。何故阳道州，名姓同于斯。怜君一寸心，宠辱誓不移。疾恶若巷伯，好贤如缁衣。沉吟不能去，意者欲改为。改为避贤驿，大署于门楣。荆人爱羊祜，户曹改为辞。一字不忍道，况兼姓呼之。因题八百言，言直文甚奇。诗成寄与我，锵若金和丝。上言阳公行，友悌无等夷。骨肉同衾裯，至死不相离。次言阳公迹，夏邑始栖迟。乡人化其风，少长皆孝慈。次言阳公道，终日对酒卮。兄弟笑相顾，醉貌红怡怡。次言阳公节，謇謇居谏司。誓心除国蠹，决死犯天威。终言阳公命，左迁天一涯。道州炎瘴地，身不得生归。一一皆实录，事事无孑遗。凡是为善者，闻之恻然悲。道州既已矣，往者不可追。何世无其人，来者亦可思。愿以君子文，告彼大乐师。附于雅歌末，奏之白玉墀。天子闻此章，教化如法施。直谏从如流，佞臣恶如疵。宰相闻此章，政柄端正持。进贤不知倦，去邪勿复疑。宪臣闻此章，不敢怀依违。谏官闻此章，不忍纵诡随。然后告史氏，旧史有前规。若作阳公传，欲令后世知。不劳叙世家，不用费文辞。但于国史上，全录元稹诗。,
酬吴七见寄,白居易,曲江有病客，寻常多掩关。又闻马死来，不出身更闲。闻有送书者，自起出门看。素缄署丹字，中有琼瑶篇。口吟耳自听，当暑忽翛然。似漱寒玉冰，如闻商风弦。首章叹时节，末句思笑言。懒慢不相访，隔街如隔山。尝闻陶潜语，心远地自偏。君住安邑里，左右车徒喧。竹药闭深院，琴尊开小轩。谁知市南地，转作壶中天。君本上清人，名在石堂间。不知有何过，谪作人间仙。常恐岁月满，飘然归紫烟。莫忘蜉蝣内，进士有同年。,
放鹰,白居易,十月鹰出笼，草枯雉兔肥。下鞲随指顾，百掷无一遗。鹰翅疾如风，鹰爪利如锥。本为鸟所设，今为人所资。孰能使之然，有术甚易知。取其向背性，制在饥饱时。不可使长饱，不可使长饥。饥则力不足，饱则背人飞。乘饥纵搏击，未饱须絷维。所以爪翅功，而人坐收之。圣明驭英雄，其术亦如斯。鄙语不可弃，吾闻诸猎师。,
琵琶,白居易,弦清拨剌语铮铮，背却残灯就月明。赖是心无惆怅事，不然争奈子弦声。,
答《箭镞》,白居易,矢人职司忧，为箭恐不精。精在利其镞，错磨锋镝成。插以青竹竿，羽之赤雁翎。勿言分寸铁，为用乃长兵。闻有狗盗者，昼伏夜潜行。摩弓拭箭镞，夜射不待明。一盗既流血，百犬同吠声。狺狺嗥不已，主人为之惊。盗心憎主人，主人不知情。反责镞太利，矢人获罪名。寄言控弦者，愿君少留听。何不向西射，西天有狼星。何不向东射，东海有长鲸。不然学仁贵，三矢平虏庭。不然学仲连，一发下燕城。胡为射小盗，此用无乃轻。徒沾一点血，虚污箭头腥。,
答崔侍郎、钱舍人书问，因继以诗,白居易,旦暮两蔬食，日中一闲眠。便是了一日，如此已三年。心不择时适，足不拣地安。穷通与远近，一贯无两端。常见今之人，其心或不然。在劳则念息，处静已思喧。如是用身心，无乃自伤残？坐输忧恼便，安得形神全？吾有二道友，蔼蔼崔与钱。同飞青云路，独堕黄泥泉。岁暮物万变，故情何不迁？应为平生心，与我同一源。帝乡远于日，美人高在天。谁谓万里别，常若在目前。泥泉乐者鱼，云路游者鸾。勿言云泥异，同在逍遥间。因君问心地，书后偶成篇。慎勿说向人，人多笑此言。,
上阳白发人－愍怨旷也,白居易,上阳人，红颜闇老白发新。绿衣监使守宫门，一闭上阳多少春。玄宗末岁初选入，入时十六今六十。同时采择百馀人，零落年深残此身。忆昔吞悲别亲族，扶入车中不教哭。皆云入内便承恩，脸似芙蓉胸似玉。未容君王得见面，已被杨妃遥侧目。妒令潜配上阳宫，一生遂向空房宿。宿空房，秋夜长，夜长无寐天不明。耿耿残灯背壁影，萧萧暗雨打窗声。春日迟，日迟独坐天难暮。宫莺百啭愁厌闻，梁燕双栖老休妒。莺归燕去长悄然，春往秋来不记年。唯向深宫望明月，东西四五百回圆。今日宫中年最老，大家遥赐尚书号。小头鞋履窄衣裳，青黛点眉眉细长。外人不见见应笑，天宝末年时世妆。上阳人，苦最多。少亦苦，老亦苦，少苦老苦两如何。君不见昔时吕向美人赋，又不见今日上阳白发歌。,
废琴,白居易,丝桐合为琴，中有太古声。古声淡无味，不称今人情。玉徽光彩灭，朱弦尘土生。废弃来已久，遗音尚泠泠。不辞为君弹，纵弹人不听。何物使之然？羌笛与秦筝。,
留别,白居易,秋凉卷朝簟，春暖撤夜衾。虽是无情物，欲别尚沉吟。况与有情别，别随情浅深。二年欢笑意，一旦东西心。独留诚可念，同行力不任。前事讵能料，后期谅难寻。唯有潺湲泪，不惜共沾襟。,
朝归书寄元八,白居易,进入阁前拜，退就廊下餐。归来昭国里，人卧马歇鞍。却睡至日午，起坐心浩然。况当好时节，雨后清和天。柿树绿阴合，王家庭院宽。瓶中鄠县酒，墙上终南山。独眠仍独坐，开襟当风前。禅师与诗客，次第来相看。要语连夜语，须眠终日眠。除非奉朝谒，此外无别牵。年长身且健，官贫心甚安。幸无急病痛，不至苦饥寒。自此聊以适，外缘不能干。唯应静者信，难为动者言。台中元侍御，早晚作郎官。未作郎官际，无人相伴闲。,
感春,白居易,老思不禁春，风光照眼新。花房红鸟觜，池浪碧鱼鳞。倚棹谁为伴，持杯自问身。心情多少在，六十二三人。,
一七令·诗,白居易,诗，绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间惟有君知。自从都尉别苏句，便到司空送白辞。,
感春,白居易,巫峡中心郡，巴城四面春。草青临水地，头白见花人。忧喜皆心火，荣枯是眼尘。除非一杯酒，何物更关身？,
议婚,白居易,天下无正声，悦耳即为娱。人间无正色，悦目即为姝。颜色非相远，贫富则有殊。贫为时所弃，富为时所趋。红楼富家女，金缕绣罗襦。见人不敛手，娇痴二八初。母兄未开口，已嫁不须臾。绿窗贫家女，寂寞二十馀。荆钗不直钱，衣上无真珠。几回人欲聘，临日又踟蹰。主人会良媒，置酒满玉壶。四座且勿饮，听我歌两途。富家女易嫁，嫁早轻其夫。贫家女难嫁，嫁晚孝于姑。闻君欲娶妇，娶妇意何如。,
答《四皓庙》,白居易,天下有道见，无道卷怀之。此乃圣人语，吾闻诸仲尼。矫矫四先生，同禀希世资。随时有显晦，秉道无磷缁。秦皇肆暴虐，二世遘乱离。先生相随去，商岭采紫芝。君看秦狱中，戮辱者李斯。刘项争天下，谋臣竟悦随。先生如鸾鹤，去入冥冥飞。君看齐鼎中，焦烂者郦其。子房得沛公，自谓相遇迟。八难掉舌枢，三略役心机。辛苦十数年，昼夜形神疲。竟杂霸者道，徒称帝者师。子房尔则能，此非吾所宜。汉高之季年，嬖宠钟所私。冢嫡欲废夺，骨肉相忧疑。岂无子房口，口舌无所施。亦有陈平心，心计将何为。皤皤四先生，高冠危映眉。从容下南山，顾盼入东闱。前瞻惠太子，左右生羽仪。却顾戚夫人，楚舞无光辉。心不画一计，口不吐一词。闇定天下本，遂安刘氏危。子房吾则能，此非尔所知。先生道既光，太子礼甚卑。安车留不住，功成弃如遗。如彼旱天云，一雨百谷滋。泽则在天下，云复归希夷。勿高巢与由，勿尚吕与伊。巢由往不返，伊吕去不归。岂如四先生，出处两逶迤。何必长隐逸，何必长济时。由来圣人道，无朕不可窥。卷之不盈握，舒之亘八陲。先生道甚明，夫子犹或非。愿子辨其惑，为予吟此诗。,
赠王山人,白居易,玉芝观里王居士，服气餐霞善养身。夜后不闻龟喘息，秋来唯长鹤精神。容颜尽怪长如故，名姓多疑不是真。贵重荣华轻寿命，知君闷见世间人。,
寄李十一建,白居易,外事牵我形，外物诱我情。李君别来久，褊吝从中生。忆昨访君时，立马扣柴荆。有时君未起，稚子喜先迎。连步笑出门，衣翻冠或倾。扫阶苔纹绿，拂榻藤阴清。家酝及春熟，园葵乘露烹。看山东亭坐，待月南原行。门静唯鸟语，坊远少鼓声。相对尽日言，不及利与名。分手来几时，明月三四盈。别时残花落，及此新蝉鸣。芳岁忽已晚，离抱怅未平。岂不思命驾，吏职坐相萦。前时君有期，访我来山城。心赏久云阻，言约无自轻。相去幸非远，走马一日程。,
赠王山人,白居易,闻君减寝食，日听神仙说。暗待非常人，潜求长生诀。言长本对短，未离生死辙。假使得长生，才能胜夭折。松树千年朽，槿花一日歇。毕竟共虚空，何须夸岁月。彭殇徒自异，生死终无别。不如学无生，无生即无灭。,
酬张十八访宿见赠自此后诗为赞善大夫时所,白居易,昔我为近臣，君常稀到门。今我官职冷，君君来往频。我受狷介性，立为顽拙身。平生虽寡合，合即无缁磷。况君秉高义，富贵视如云。五侯三相家，眼冷不见君。问其所与游，独言韩舍人。其次即及我，我愧非其伦。胡为谬相爱，岁晚逾勤勤？落然颓檐下，一话夜达晨。床单食味薄，亦不嫌我贫。日高上马去，相顾犹逡巡。长安久无雨，日赤风昏昏。怜君将病眼，为我犯埃尘。远从延康里，来访曲江滨。所重君子道，不独愧相亲。,
庭松,白居易,堂下何所有？十松当我阶。乱立无行次，高下亦不齐。高者三丈长，下者十尺低。有如野生物，不知何人栽。接以青瓦屋，承之白沙台。朝昏有风月，燥湿无尘泥。疏韵秋槭槭，凉阴夏凄凄。春深微雨夕，满叶珠蓑蓑。岁暮大雪天，压枝玉皑皑。四时各有趣，万木非其侪。去年买此宅，多为人所咳。一家二十口，移转就松来。移来有何得，但得烦襟开。即此是益友，岂必交贤才？顾我犹俗士，冠带走尘埃。未称为松主，时时一愧怀。,
梦仙,白居易,人有梦仙者，梦身升上清。坐乘一白鹤，前引双红旌。羽衣忽飘飘，玉鸾俄铮铮。半空直下视，人世尘冥冥。渐失乡国处，才分山水形。东海一片白，列岳五点青。须臾群仙来，相引朝玉京。安期羡门辈，列侍如公卿。仰谒玉皇帝，稽首前致诚。帝言汝仙才，努力勿自轻。却后十五年，期汝不死庭。再拜受斯言，既寤喜且惊。秘之不敢泄，誓志居岩扃。恩爱舍骨肉，饮食断膻腥。朝餐云母散，夜吸沆瀣精。空山三十载，日望辎軿迎。前期过已久，鸾鹤无来声。齿发日衰白，耳目减聪明。一朝同物化，身与粪壤并。神仙信有之，俗力非可营。苟无金骨相，不列丹台名。徒传辟谷法，虚受烧丹经。只自取勤苦，百年终不成。悲哉梦仙人，一梦误一生！,
伤宅,白居易,谁家起甲第，朱门大道边？丰屋中栉比，高墙外回环。累累六七堂，栋宇相连延。一堂费百万，郁郁起青烟。洞房温且清，寒暑不能干。高堂虚且迥，坐卧见南山。绕廊紫藤架，夹砌红药栏。攀枝摘樱桃，带花移牡丹。主人此中坐，十载为大官。厨有臭败肉，库有贯朽钱。谁能将我语，问尔骨肉间：岂无穷贱者，忍不救饥寒？如何奉一身，直欲保千年？不见马家宅，今作奉诚园。,
和《雉媒》,白居易,吟君雉媒什，一哂复一叹。和之一何晚，今日仍成篇。岂唯鸟有之，抑亦人复然。张陈刎颈交，竟以势不完。至今不平气，塞绝泜水源。赵襄骨肉亲，亦以利相残。至今不善名，高于磨笄山。况此笼中雉，志在饮啄间。稻梁暂入口，性已随人迁。身苦亦自忘，同族何足言？但恨为媒拙，不足以自全。劝君今日后，养鸟养青鸾。青鸾一失侣，至死守孤单。劝君今日后，结客结任安。主人宾客去，独住在门阑。,
和《分水岭》,白居易,高岭峻棱棱，细泉流亹亹。势分合不得，东西随所委。悠悠草蔓底，溅溅石罅里。分流来几年，昼夜两如此。朝宗远不及，去海三千里。浸润小无功，山苗长旱死。萦纡用无所，奔迫流不已。唯作呜咽声，夜入行人耳。有源殊不竭，无坎终难止。同出而异流，君看何所似。有似骨肉亲，派别从兹始。又似势利交，波澜相背起。所以赠君诗，将君何所比。不比山上泉，比君井中水。,
寒食野望吟,白居易,乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。,寒食节，思乡诗
病中五绝句,白居易,世间生老病相随，此事心中久自知。今日行年将七十，犹须惭愧病来迟。方寸成灰鬓作丝，假如强健亦何为。家无忧累身无事，正是安闲好病时。李君墓上松应拱，元相池头竹尽枯。多幸乐天今始病，不知合要苦治无？李、元皆予执友也。杓直少予八岁，即世已九年。微之少予七年，薨已八年矣。今予始病，得非幸乎。目昏思寝即安眠，足软妨行便坐禅。身作医王心是药，不劳和扁到门前。交亲不要苦相忧，亦拟时时强出游。但有心情何用脚，陆乘肩舆水乘舟。,
咏拙,白居易,所禀有巧拙，不可改者性。所赋有厚薄，不可移者命。我性愚且蠢，我命薄且屯。问我何以知，所知良有因。亦曾举两足，学人蹋红尘。从兹知性拙，不解转如轮。亦曾奋六翮，高飞到青云。从兹知命薄，摧落不逡巡。慕贵而厌贱，乐富而恶贫。同此天地间，我岂异于人。性命苟如此，反则成苦辛。以此自安分，虽穷每欣欣。葺茅为我庐，编蓬为我门。缝布作袍被，种谷充盘飧。静读古人书，闲钓清渭滨。优哉复游哉，聊以终吾身。,
燕诗示刘叟,白居易,梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。,
哭王质夫,白居易,仙游寺前别，别来十年余。生别犹怏怏，死别复何如？客从梓潼来，道君死不虚。惊疑心未信，欲哭复踟蹰。踟蹰寝门侧，声发涕亦俱。衣上今日泪，箧中前月书。怜君古人风，重有君子儒。篇咏陶谢辈，风衿嵇阮徒。出身既蹇屯，生世仍须臾。诚知天至高，安得不一呼？江南有毒蟒，江北有妖狐。皆享千年寿，多于王质夫。不知彼何德？不识此何辜？,
移家入新宅,白居易,移家入新宅，罢郡有馀赀。既可避燥湿，复免忧寒饥。疾平未还假，官闲得分司。幸有俸禄在，而无职役羁。清旦盥漱毕，开轩卷帘帏。家人及鸡犬，随我亦熙熙。取兴或寄酒，放情不过诗。何必苦修道，此即是无为。外累信已遣，中怀时有思。有思一何远，默坐低双眉。十载囚窜客，万时征戍儿。春朝锁笼鸟，冬夜支床龟。驿马走四蹄，痛酸无歇期。硙牛封两目，昏闭何人知。谁能脱放去，四散任所之。各得适其性，如吾今日时。,
琴,白居易,置琴曲几上，慵坐但含情。何烦故挥弄，风弦自有声。,
紫藤,白居易,藤花紫蒙茸，藤叶青扶疏。谁谓好颜色，而为害有余。下如蛇屈盘，上若绳萦纡。可怜中间树，束缚成枯株。柔蔓不自胜，袅袅挂空虚。岂知缠树木，千夫力不如。先柔后为害，有似谀佞徒。附著君权势，君迷不肯诛。又如妖妇人，绸缪蛊其夫。奇邪坏人室，夫惑不能除。寄言邦与家，所慎在其初。毫末不早辨，滋蔓信难图。愿以藤为诫，铭之于座隅。,
薛中丞,白居易,百人无一直，百直无一遇。借问遇者谁，正人行得路。中丞薛存诚，守直心甚固。皇明烛如日，再使秉王度。奸豪与佞巧，非不憎且惧。直道渐光明，邪谋难盖覆。每因匪躬节，知有匡时具。张为坠网纲，倚作颓檐柱。悠哉上天意，报施纷回互。自古已冥茫，从今尤不谕。岂与小人意，昏然同好恶。不然君子人，何反如朝露。裴相昨已夭，薛君今又去。以我惜贤心，五年如旦暮。况闻善人命，长短系运数。今我一涕零，岂为中丞故。,
和钱员外答卢员外《早春独游曲江见寄长句》,白居易,春来有色暗融融，先到诗情酒思中。柳岸霏微浥尘雨，杏园澹荡开花风。闻君独游心郁郁，薄晚新晴骑马出。醉思诗侣有同年，春叹翰林无暇日。云夫首唱寒玉音，蔚章继和春搜吟。此时我亦闭门坐，一日风光三处心。云夫、蔚章同年及第。时余与蔚章同在翰林。］,
木芙蓉,白居易,晚函秋雾谁相似，如玉佳人带酒容。,
春兴,白居易,晚随酒客花间散，夜与琴僧月下期。,
阴山道,白居易,阴山道，阴山道，纥逻敦肥水泉好。每至戎人送马时，道旁千里无纤草。草尽泉枯马病羸，飞龙但印骨与皮。五十匹缣易一匹，缣去马来无了日。养无所用去非宜，每岁死伤十六七。缣丝不足女工苦，疏织短截充匹数。藕丝蛛网三丈余，回鹘诉称无用处。咸安公主号可敦，远为可汗频奏论。元和二年下新敕，内出金帛酬马直。仍诏江淮马价缣，从此不令疏短织。合罗将军呼万岁，捧授金银与缣彩。谁知黠虏启贪心，明年马多来一倍。缣渐好，马渐多。阴山虏，奈尔何。,
和春深二十首,白居易,何处春深好，春深富贵家。马为中路鸟，妓作后庭花。罗绮驱论队，金银用断车。眼前何所苦，唯苦日西斜。何处春深好，春深贫贱家。荒凉三径草，冷落四邻花。奴困归佣力，妻愁出赁车。途穷平路险，举足剧褒斜。何处春深好，春深执政家。凤池添砚水，鸡树落衣花。诏借当衢宅，恩容上殿车。延英开对久，门与日西斜。何处春深好，春深方镇家。通犀排带胯，瑞鹘勘袍花。飞絮冲球马，垂杨拂妓车。戎装拜春设，左握宝刀斜。何处春深好，春深刺史家。阴繁棠布叶，歧秀麦分花。五疋鸣珂马，双轮画轼车。和风引行乐，叶叶隼旟斜。何处春深好，春深学士家。凤书裁五色，马鬣剪三花。蜡炬开明火，银台赐物车。相逢不敢揖，彼此帽低斜。何处春深好，春深女学家。惯看温室树，饱识浴堂花。御印提随仗，香笺把下车。宋家宫样髻，一片绿云斜。何处春深好，春深御史家。絮萦骢马尾，蝶绕绣衣花。破柱行持斧，埋轮立驻车。入班遥认得，鱼贯一行斜。何处春深好，春深迁客家。一杯寒食酒，万里故园花。炎瘴蒸如火，光阴走似车。为忧鵩鸟至，只恐日光斜。何处春深好，春深经业家。唯求太常第，不管曲江花。折桂名惭郄，收萤志慕车。官场泥铺处，最怕寸阴斜。何处春深好，春深隐士家。野衣裁薜叶，山饭晒松花。兰索纫幽佩，蒲轮驻软车。林间箕踞坐，白眼向人斜。何处春深好，春深渔父家。松湾随棹月，桃浦落船花。投饵移轻楫，牵轮转小车。萧萧芦叶里，风起钓丝斜。何处春深好，春深潮户家。涛翻三月雪，浪喷四时花。曳练驰千马，惊雷走万车。余波落何处，江转富阳斜。何处春深好，春深痛饮家。十分杯里物，五色眼前花。铺啜眠糟瓮，流涎见麴车。杜甫诗云：路见麴车口流涎。中山一沉醉，千度日西斜。何处春深好，春深上巳家。兰亭席上酒，曲洛岸边花。弄水游童棹，湔裾小妇车。齐桡争渡处，一匹锦标斜。何处春深好，春深寒食家。玲珑镂鸡子，宛转彩球花。碧草追游骑，红尘拜扫车。秋千细腰女，摇曳逐风斜。何处春深好，春深博弈家。一先争破眼，六聚斗成花。鼓应投棋马，兵冲象戏车。弹棋局上事，最妙是长斜。何处春深好，春深嫁女家。紫排襦上雉，黄帖鬓边花。转烛初移障，鸣环欲上车。青衣传毡褥，锦绣一条斜。何处春深好，春深娶妇家。两行笼里烛，一树扇间花。宾拜登华席，亲迎障幰车。催妆诗未了，星斗渐倾斜。何处春深好，春深妓女家。眉欺杨柳叶，裙妒石榴花。兰麝熏行被，金铜钉坐车。杭州苏小小，人道最夭斜。,
赠梦得,白居易,心中万事不思量，坐倚屏风卧向阳。渐觉咏诗犹老丑，岂宜凭酒更粗狂。头垂白发我思退，脚蹋青云君欲忙。只有今春相伴在，花前剩醉两三场。,
念金銮子二首,白居易,衰病四十身，娇痴三岁女。非男犹胜无，慰情时一抚。一朝舍我去，魂影无处所。况念夭札时，呕哑初学语。始知骨肉爱，乃是忧悲聚。唯思未有前，以理遣伤苦。忘怀日已久，三度移寒暑。今日一伤心，因逢旧乳母。与尔为父子，八十有六旬。忽然又不见，迩来三四春。形质本非实，气聚偶成身。恩爱元是妄，缘合暂为亲。念兹庶有悟，聊用遣悲辛。暂将理自夺，不是忘情人。,
感情,白居易,中庭晒服玩，忽见故乡履。昔赠我者谁？东邻婵娟子。因思赠时语，特用结终始。永愿如履綦，双行复双止。自吾谪江郡，漂荡三千里。为感长情人，提携同到此。今朝一惆怅，反覆看未已。人只履犹双，何曾得相似？可嗟复可惜，锦表绣为里。况经梅雨来，色暗花草死。,
赠梦得,白居易,前日君家饮，昨日王家宴。今日过我庐，三日三会面。当歌聊自放，对酒交相劝。为我尽一杯，与君发三愿。一愿世清平，二愿身强健。三愿临老头，数与君相见。,
郡中春宴，因赠诸客,白居易,仆本儒家子，待诏金马门。尘忝亲近地，孤负圣明恩。一旦奉优诏，万里牧远人。可怜岛夷帅，自称为使君。身骑牂牁马，口食涂江鳞。暗淡绯衫故，斓斑白发新。是时岁二月，玉历布春分。颁条示皇泽，命宴及良辰。冉冉趋府吏，蚩蚩聚州民。有如蛰虫鸟，亦应天地春。薰草席铺座，藤枝酒注樽。中庭无平地，高下随所陈。蛮鼓声坎坎，巴女舞蹲蹲。使君居上头，掩口语众宾。勿笑风俗陋，勿欺官府贫。蜂巢与蚁穴，随分有君臣。,
达哉乐天行,白居易,达哉达哉白乐天，分司东都十三年。七旬才满冠已挂，半禄半及车先悬。或伴游客春行乐，或随山僧夜坐禅。二年忘却问家事，门庭多草厨少烟。庖童朝告盐米尽，侍婢暮诉衣裳穿。妻孥不悦甥侄闷，而我醉卧方陶然。起来与尔画生计，薄产处置有后先。先卖南坊十亩园，次卖东都五顷田。然后兼卖所居宅，仿佛获缗二三千。半与尔充衣食费，半与吾供酒肉钱。吾今已年七十一，眼昏须白头风眩。但恐此钱用不尽，即先朝露归夜泉。未归且住亦不恶，饥餐乐饮安稳眠。死生无可无不可，达哉达哉白乐天。,
立碑,白居易,勋德既下衰，文章亦陵夷。但见山中石，立作路旁碑。铭勋悉太公，叙德皆仲尼。复以多为贵，千言直万赀。为文彼何人，想见下辈时。但欲愚者悦，不思贤者嗤。岂独贤者嗤，乃传后代疑。古石苍苔字，安知是愧词！我闻望江县，曲令抚茕嫠，曲令名信陵。在官有仁政，名不闻京师。身殁欲归葬，百姓遮路歧。攀辕不得归，留葬此江湄。至今道其名，男女涕皆垂。无人立碑碣，唯有邑人知。铭勋悉太公，叙德皆仲尼：一作勋名悉太公，德教皆仲尼。,
赠梦得,白居易,年颜老少与君同，眼未全昏耳未聋。放醉卧为春日伴，趁欢行入少年丛。寻花借马烦川守，弄水偷船恼令公。闻道洛城人尽怪，呼为刘白二狂翁。,
和《古社》,白居易,废村多年树，生在古社隈。为作妖狐窟，心空身未摧。妖狐变美女，社树成楼台。黄昏行人过，见者心裴回。饥雕竟不捉，老犬反为媒。岁媚少年客，十去九不回。昨夜云雨合，烈风驱迅雷。风拔树根出，雷劈社坛开。飞电化为火，妖狐烧作灰。天明至其所，清旷无氛埃。旧地葺村落，新田辟荒莱。始知天降火，不必常为灾。勿谓神默默，勿谓天恢恢。勿喜犬不捕，勿夸雕不猜。寄言狐媚者，天火有时来。,
紫毫笔,白居易,紫毫笔，尖如锥兮利如刀。江南石上有老兔，吃竹饮泉生紫毫。宣城之人采为笔，千万毛中拣一毫。毫虽轻，功甚重。管勒工名充岁贡，君兮臣兮勿轻用。勿轻用，将何如？愿赐东西府御史，愿颁左右台起居。搦管趋入黄金阙，抽毫立在白玉除。臣有奸邪正衙奏，君有动言直笔书。起居郎，侍御史，尔知紫毫不易致。每岁宣城进笔时，紫毫之价如金贵。慎勿空将弹失仪，慎勿空将录制词。,
所怀,白居易,小宅非全陋，中堂不甚卑。聊堪会亲族，足以贮妻儿。暖帐迎冬设，温炉向夜施。裘新青兔褐，褥软白猿皮。似鹿眠深草，如鸡宿稳枝。逐身安枕席，随事有屏帷。病致衰残早，贫营活计迟。由来蚕老后，方是茧成时。,
秋山,白居易,久病旷心赏，今朝一登山。山秋云物冷，称我清羸颜。白石卧可枕，青萝行可攀。意中如有得，尽日不欲还。人生无几何，如寄天地间。心有千载忧，身无一日闲。何时解尘网，此地来掩关。,
泛湓水,白居易,四月未全热，麦凉江气秋。湖山处处好，最爱湓水头。湓水从东来，一派入江流。可怜似萦带，中有随风舟。命酒一临泛，舍鞍扬棹讴。放回岸傍马，去逐波间鸥。烟浪始渺渺，风襟亦悠悠。初疑上河汉，中若寻瀛洲。汀树绿拂地，沙草芳未休。青萝与紫葛，枝蔓垂相樛。系缆步平岸，回头望江州。城雉映水见，隐隐如蜃楼。日入意未尽，将归复少留。到官行半岁，今日方一游。此地来何暮，可以写吾忧。,
达理二首,白居易,何物壮不老，何时穷不通。如彼音与律，宛转旋为宫。我命独何薄，多悴而少丰。当壮已先衰，暂泰还长穷。我无奈命何，委顺以待终。命无奈我何，方寸如虚空。懵然与化俱，混然与俗同。谁能坐自苦，龃龉于其中。舒姑化为泉，牛哀病作虎。或柳生肘间，或男变为女。鸟兽及水木，本不与民伍。胡然生变迁，不待死归土。百骸是己物，尚不能为主。况彼时命间，倚伏何足数。时来不可遏，命去焉能取。唯当养浩然，吾闻达人语。,
送客,白居易,病上篮舆相送来，衰容秋思两悠哉。凉风袅袅吹槐子，却请行人劝一杯。,
开成大行皇帝挽歌词四首奉敕撰进,白居易,御宇恢皇化，传家叶至公。华夷臣妾内，尧舜弟兄中。制度移民俗，文章变国风。开成与贞观，实录事多同。晏驾辞双阙，灵仪出九衢。上云归碧落，下席葬苍梧。蓂晚余尧历，龟新启夏图。三朝联棣萼，从古帝王无。严恭七月礼，哀恸万人心。地感腾秋气，天愁结夕阴。鼎湖龙渐远，蒙汜日初沉。唯有云韶乐，长留治世音。化成同轨表清平，恩结连枝感圣明。帝与九龄虽吉梦，山呼万岁是虚声。月低仪仗辞兰路，风引笳箫入柏城。老病龙髯攀不及，东周退傅最伤情。,
食笋,白居易,此州乃竹乡，春笋满山谷。山夫折盈抱，抱来早市鬻。物以多为贱，双钱易一束。置之炊甑中，与饭同时熟。紫箨坼故锦，素肌擘新玉。每日遂加餐，经时不思肉。久为京洛客，此味常不足。且食勿踟蹰，南风吹作竹。,
初入峡有感,白居易,上有万仞山，下有千丈水。苍苍两岸间，阔狭容一苇。瞿唐呀直泻，滟滪屹中峙。未夜黑岩昏，无风白浪起。大石如刀剑，小石如牙齿。一步不可行，况千三百里。苒箬竹蔑稔，欹危楫师趾。一跌无完舟，吾生系于此。常闻仗忠信，蛮貊可行矣。自古漂沉人，岂尽非君子。况吾时与命，蹇舛不足恃。常恐不才身，复作无名死。,
早兴,白居易,晨光出照屋梁明，初打开门鼓一声。犬上阶眠知地湿，鸟临窗语报天晴。半销宿酒头仍重，新脱冬衣体乍轻。睡觉心空思想尽，近来乡梦不多成。,
读《汉书》,白居易,禾黍与稂莠，雨来同日滋。桃李与荆棘，霜降同夜萎。草木既区别，荣枯那等夷。茫茫天地意，无乃太无私。小人与君子，用置各有宜。奈何西汉末，忠邪并信之。不然尽信忠，早绝邪臣窥。不然尽信邪，早使忠臣知。优游两不断，盛业日已衰。痛矣萧京辈，终令陷祸机。箫望之、京房等每读元成纪，愤愤令人悲。寄言为国者，不得学天时。寄言为臣者，可以鉴于斯。,
放鱼自此后诗到江州作。,白居易,晓日提竹篮，家僮买春蔬。青青芹蕨下，叠卧双白鱼。无声但呀呀，以气相喣濡。倾篮写地上，拨剌长尺馀。岂唯刀机忧，坐见蝼蚁图。脱泉虽已久，得水犹可苏。放之小池中，且用救干枯。水小池窄狭，动尾触四隅。一时幸苟活，久远将何如。怜其不得所，移放于南湖。南湖连西江，好去勿踟蹰。施恩即望报，吾非斯人徒。不须泥沙底，辛苦觅明珠。,
白牡丹,白居易,白花冷澹无人爱，亦占芳名道牡丹。应似东宫白赞善，被人还唤作朝官。,
闺情,白居易,烟攒锦帐凝还散，风卷罗帷掩更开。,
题岳阳楼,白居易,岳阳城下水漫漫，独上危楼倚曲栏。春岸绿时连梦泽，夕波红处近长安。猿攀树立啼何苦，雁点湖飞渡亦难。此地唯堪画图障，华堂张与贵人看。,
柳絮,白居易,三月尽是头白日，与春老别更依依。凭莺为向杨花道，绊惹春风莫放归。,
郑生尝隐天台，徵起而仕。今复谢病，隐于此,白居易,郑君得自然，虚白生心胸。吸彼沆瀣精，凝为冰雪容。大君贞元初，求贤致时雍。蒲轮入翠微，迎下天台峰。赤城别松乔，黄阁交夔龙。俯仰受三命，从容辞九重。出笼鹤翩翩，归林凤雍雍。在火辨良玉，经霜识贞松。新居寄楚山，山碧溪溶溶。丹灶烧烟煴，黄精花丰茸。蕙帐夜琴澹，桂尊春酒浓。时人不到处，苔石无尘踪。我今何为者，趋世身龙钟。不向林壑访，无由朝市逢。终当解尘缨，卜筑来相从。,
寄元九　自此后在渭村作。,白居易,晨鸡才发声，夕雀俄敛冀。昼夜往复来，疾如出入息。非徒改年貌，渐觉无心力。自念因念君，俱为老所逼。君年虽校少，憔悴谪南国。三年不放归，炎瘴消颜色。山无杀草霜，水有含沙蜮。健否远不知，书多隔年得。愿君少愁苦，我亦加餐食。各保金石躯，以慰长相忆。,
寄元九,白居易,一病经四年，亲朋书信断。穷通合易交，自笑知何晚。元君在荆楚，去日唯云远。彼独是何人，心如石不转？忧我贫病身，书来唯劝勉：上言少愁苦，下道加餐饭。怜君为谪吏，穷薄家贫褊。三寄衣食资，数盈二十万。岂是贪衣食？感君心缱绻！念我口中食，分君身上暖。不因身病久，不因命多蹇。平生亲友心，岂得知深浅？,
早蝉,白居易,六月初七日，江头蝉始鸣。石楠深叶里，薄暮两三声。一催衰鬓色，再动故园情。西风殊未起，秋思先秋生。忆昔在东掖，宫槐花下听。今朝无限思，云树绕湓城。,
早蝉,白居易,月出先照山，风生先动水。亦如早蝉声，先入闲人耳。一闻愁意结，再听乡心起。渭上新蝉声，先听浑相似。衡门有谁听，日暮槐花里。,
寒食夜,白居易,无月无灯寒食夜，夜深独立暗花前。忽因时节惊年几，四十如今欠一年。,
对酒闲吟赠同老者,白居易,人生七十稀，我年幸过之。远行将尽路，春梦欲觉时。家事口不问，世名心不思。老既不足叹，病亦不能治。扶侍仰婢仆，将养信妻儿。饥饱进退食，寒暄加减衣。声妓放郑卫，裘马脱轻肥。百事尽除去，尚余酒与诗。兴来吟一篇，吟罢酒一卮。不独适情性，兼用扶衰羸。云液洒六腑，阳和生四肢。于中我自乐，此外吾不知。寄问同老者，舍此将安归？莫学蓬心叟，胸中残是非。,
赠内,白居易,漠漠暗苔新雨地，微微凉露欲秋天。莫对月明思往事，损君颜色减君年。,
劝酒,白居易,昨与美人对尊酒，朱颜如花腰似柳。今与美人倾一杯，秋风飒飒头上来。年光似水向东去，两鬓不禁白日催。东邻起楼高百尺，璇题照日光相射。珠翠无非二八人，盘筵何啻三千客。邻家儒者方下帷，夜诵古书朝忍饥。身年三十未入仕，仰望东邻安可期。一朝逸翮乘风势，金榜高张登上第。春闱未了冬登科，九万抟风谁与继。不逾十稔居台衡，门前车马纷纵横。人人仰望在何处，造化笔头云雨生。东邻高楼色未改，主人云亡息犹在。金玉车马一不存，朱门更有何人待。墙垣反锁长安春，楼台渐渐属西邻。松篁薄暮亦栖鸟，桃李无情还笑人。忆昔东邻宅初构，云甍彩栋皆非旧。玳瑁筵前翡翠栖，芙蓉池上鸳鸯斗。日往月来凡几秋，一衰一盛何悠悠。但教帝里笙歌在，池上年年醉五侯。,
赠内,白居易,生为同室亲，死为同穴尘。他人尚相勉，而况我与君。黔娄固穷士，妻贤忘其贫。冀缺一农夫，妻敬俨如宾。陶潜不营生，翟氏自爨薪。梁鸿不肯仕，孟光甘布裙。君虽不读书，此事耳亦闻。至此千载后，传是何如人。人生未死间，不能忘其身。所须者衣食，不过饱与温。蔬食足充饥，何必膏粱珍。缯絮足御寒，何必锦绣文。君家有贻训，清白遗子孙。我亦贞苦士，与君新结婚。庶保贫与素，偕老同欣欣。,
寄元九,白居易,身为近密拘，心为名检缚。月夜与花时，少逢杯酒乐。唯有元夫子，闲来同一酌。把手或酣歌，展眉时笑谑。今春除御史，前月之东洛。别来未开颜，尘埃满尊杓。蕙风晚香尽，槐雨馀花落。秋意一萧条，离容两寂寞。况随白日老，共负青山约。谁识相念心，鞲鹰与笼鹤。,
寒食夜,白居易,四十九年身老日，一百五夜月明天。抱膝思量何事在，痴男騃女唤秋千。,
生离别,白居易,食蘖不易食梅难，蘖能苦兮梅能酸。未如生别之为难，苦在心兮酸在肝。晨鸡再鸣残月没，征马连嘶行人出。回看骨肉哭一声，梅酸蘖苦甘如蜜。黄河水白黄云秋，行人河边相对愁。天寒野旷何处宿，棠梨叶战风飕飕。生离别，生离别，忧从中来无断绝。忧极心劳血气衰，未年三十生白发。,
劝酒,白居易,劝君一醆君莫辞，劝君两醆君莫疑，劝君三醆君始知。面上今日老昨日，心中醉时胜醒时。天地迢遥自长久，白兔赤乌相趁走。身后堆金拄北斗，不如生前一樽酒。君不见春明门外天欲明，喧喧歌哭半死生。游人驻马出不得，白舆素车争路行。归去来，头已白，典钱将用买酒吃。,
春末夏初闲游江郭二首,白居易,闲出乘轻屐，徐行蹋软沙。观鱼傍湓浦，看竹入杨家。湓浦多鱼。浦西有杨侍郎宅，多好竹。林迸穿篱笋，藤飘落水花。雨埋钓舟小，风扬酒旗斜。嫩剥青菱角，浓煎白茗芽。淹留不知夕，城树欲栖鸦。柳影繁初合，莺声涩渐稀。早梅迎夏结，残絮送春飞。西日韶光尽，南风暑气微。展张新小簟，熨帖旧生衣。绿蚁杯香嫩，红丝脍缕肥。故园无此味，何必苦思归？,
裴常侍以题蔷薇架十八韵见示因广为三十韵以,白居易,托质依高架，攒花对小堂。晚开春去后，独秀院中央。霁景朱明早，芳时白昼长。秾因天与色，丽共日争光。剪碧排千萼，研朱染万房。烟条涂石绿，粉蕊扑雌黄。根动彤云涌，枝摇赤羽翔。九微灯炫转，七宝帐荧煌。淑气熏行径，清阴接步廊。照梁迷藻棁，耀壁变雕墙。烂若丛然火，殷于叶得霜。胭脂含脸笑，苏合裛衣香。浃洽濡晨露，玲珑漏夕阳。合罗排勘缬，醉晕浅深妆。乍见疑回面，遥看误断肠。风朝舞飞燕，雨夜泣萧娘。桃李惭无语，芝兰让不芳。山榴何细碎，石竹苦寻常。蕙惨偎栏避，莲羞映浦藏。怯教蕉叶战，妒得柳花狂。岂可轻嘲咏，应须痛比方。画屏风自展，绣伞盖谁张。翠锦挑成字，丹砂印著行。猩猩凝血点，瑟瑟蹙金匡。散乱萎红片，尖纤嫩紫芒。触僧飘毳褐，留妓冒罗裳。寡和阳春曲，多情骑省郎。缘夸美颜色，引出好文章。东顾辞仁里，西归入帝乡。假如君爱杀，留著莫移将。,
夜雨有念,白居易,以道治心气，终岁得晏然。何乃戚戚意，忽来风雨天？既非慕荣显，又不恤饥寒。胡为悄不乐，抱膝残灯前？形影暗相问，心默对以言。骨肉能几人？各在天一端。吾兄寄宿州，吾弟客东川。南北五千里，吾身在中间。欲去病未能，欲住心不安。有如波上舟，此缚而彼牵。自我向道来，于今六七年。炼成不二性，销尽千万缘。唯有恩爱火，往往犹熬煎。岂是药无效，病多难尽蠲。,
清明夜,白居易,好风胧月清明夜，碧砌红轩刺史家。独绕回廊行复歇，遥听弦管暗看花。,清明节
赎鸡,白居易,清晨临江望，水禽正喧繁。凫雁与鸥鹭，游飏戏朝暾。适有鬻鸡者，挈之来远村。飞鸣彼何乐，窘束此何冤。喔喔十四雏，罩缚同一樊。足伤金距缩，头抢花冠翻。经宿废饮啄，日高诣屠门。迟回未死间，饥渴欲相吞。常慕古人道，仁信及鱼豚。见兹生恻隐，赎放双林园。开笼解索时，鸡鸡听我言。与尔镪三百，小惠何足论。莫学衔环雀，崎岖谩报恩。,
劝酒寄元九,白居易,薤叶有朝露，槿枝无宿花。君今亦如此，促促生有涯。既不逐禅僧，林下学楞伽。又不随道士，山中炼丹砂。百年夜分半，一岁春无多。何不饮美酒，胡然自悲嗟。俗号销愁药，神速无以加。一杯驱世虑，两杯反天和。三杯即酩酊，或笑任狂歌。陶陶复兀兀，吾孰知其他？况在名利途，平生有风波。深心藏陷阱，巧言织网罗。举目非不见，不醉欲如何？,
反鲍明远《白头吟》,白居易,炎炎者烈火，营营者小蝇。火不热贞玉，蝇不点清冰。此苟无所受，彼莫能相仍。乃知物性中，各有能不能。古称怨恨死，则人有所惩。惩淫或应可，在道未为弘。譬如蜩鷃徒，啾啾啅龙鹏。宜当委之去，寥廓高飞腾。岂能泥尘下，区区酬怨憎。胡为坐自苦，吞悲仍抚膺。,
骊宫高,白居易,高高骊山上有宫，朱楼紫殿三四重。迟迟兮春日，玉甃暖兮温泉溢。袅袅兮秋风，山蝉鸣兮宫树红。翠华不来岁月久，墙有衣兮瓦有松。吾君在位已五载，何不一幸乎其中？西去都门几多地，吾君不游有深意。一人出兮不容易，六宫从兮百司备。八十一车千万骑，朝有宴饫暮有赐。中人之产数百家，未足充君一日费。吾君修己人不知，不自逸兮不自嬉。吾君爱人人不识，不伤财兮不伤力。骊宫高兮高入云，君之来兮为一身，君之不来兮为万人。,
杂曲歌辞·浪淘沙,白居易,一泊沙来一泊去，一重浪灭一重生。相搅相淘无歇日，会交山海一时平。白浪茫茫与海连，平沙浩浩四无边。暮去朝来淘不住，遂令东海变桑田。青草湖中万里程，黄梅雨里一人行。愁见滩头夜泊处，风翻暗浪打船声。借问江湖与海水，何似君情与妾心。相恨不如潮有信，相思始觉海非深。海底飞尘终有日，山头化石岂无时。谁道小郎抛小妇，船头一去没回期。随波逐浪到天涯，迁客生还有几家。却到帝乡重富贵，请君莫忘浪淘沙。,
九日登西原宴望同诸兄弟作。,白居易,病爱枕席凉，日高眠未辍。弟兄呼我起，今日重阳节。起登西原望，怀抱同一豁。移座就菊丛，糕酒前罗列。虽无丝与管，歌笑随情发。白日未及倾，颜酡耳已热。酒酣四向望，六合何空阔。天地自久长，斯人几时活。请看原下村，村人死不歇。一村四十家，哭葬无虚月。指此各相勉，良辰且欢悦。,
途中作,白居易,早起上肩舁，一杯平旦醉。晚憩下肩舁，一觉残春睡。身不经营物，心不思量事。但恐绮与里，只如吾气味。,
过昭君村　村在归州东北四十里。,白居易,灵珠产无种，彩云出无根。亦如彼姝子，生此遐陋村。至丽物难掩，遽选入君门。独美众所嫉，终弃于塞垣。唯此希代色，岂无一顾恩？事排势须去，不得由至尊。白黑既可变，丹青何足论？竟埋岱北骨，不返巴东魂。惨澹晚云水，依稀旧乡园。妍姿化已久，但有村名存。村中有遗老，指点为我言。不取往者戒，恐贻来者冤。至今村女面，烧灼成瘢痕。,
齐物二首,白居易,青松高百尺，绿蕙低数寸。同生大块间，长短各有分。长者不可退，短者不可进。若用此理推，穷通两无闷。椿寿八千春，槿花不经宿。中间复何有，冉冉孤生竹。竹身三年老，竹色四时绿。虽谢椿有馀，犹胜槿不足。,
题海图屏风元和己丑年作。,白居易,海水无风时，波涛安悠悠。鳞介无小大，遂性各沉浮。突兀海底鳌，首冠三神丘。钩网不能制，其来非一秋。或者不量力，谓兹鳌可求。屃赑牵不动，纶绝沉其钩。一鳌既顿颔，诸鳌齐掉头。白涛与黑浪，呼吸绕咽喉。喷风激飞廉，鼓波怒阳侯。鲸鲵得其便，张口欲吞舟。万里无活鳞，百川多倒流。遂使江汉水，朝宗意亦休。苍然屏风上，此画良有由。,
啄木曲,白居易,莫买宝剪刀，虚费千金直。我有心中愁，知君剪不得。莫磨解结锥，徒劳人气力。我有肠中结，知君解不得。莫染红丝线，徒夸好颜色。我有双泪珠，知君穿不得。莫近红炉火，炎气徒相逼。我有两鬓霜，知君销不得。刀不能剪心愁，锥不能解肠结。线不能穿泪珠，火不能销鬓雪。不如饮此神圣杯，万念千忧一时歇。,
洛下卜居,白居易,三年典郡归，所得非金帛。天竺石两片，华亭鹤一只。饮啄供稻粱，包裹用茵席。诚知是劳费，其奈心爱惜。远从余杭郭，同到洛阳陌。下担拂云根，开笼展霜翮。贞姿不可杂，高性宜其适。遂就无尘坊，仍求有水宅。东南得幽境，树老寒泉碧。池畔多竹阴，门前少人迹。未请中庶禄，且脱双骖易。岂独为身谋？安吾鹤与石。,
哭刘尚书梦得二首,白居易,四海齐名白与刘，百年交分两绸缪。同贫同病退闲日，一死一生临老头。杯酒英雄君与操，文章微婉我知丘。曹公曰：天下英雄，唯使君与操耳。仲尼云：后世知丘者春秋。又云：春秋之旨微而婉也。贤豪虽殁精灵在，应共微之地下游。今日哭君吾道孤，寝门泪满白髭须。不知箭折弓何用，兼恐唇亡齿亦枯。窅窅穷泉埋宝玉，駸駸落景挂桑榆。夜台暮齿期非远，但问前头相见无？,
松树,白居易,白金换得青松树，君既先栽我不栽。幸有西风易凭仗，夜深偷送好声来。,
伤友又云伤苦节士。,白居易,陋巷孤寒士，出门苦恓恓。虽云志气高，岂免颜色低。平生同门友，通籍在金闺。曩者胶漆契，迩来云雨睽。正逢下朝归，轩骑五门西。是时天久阴，三日雨凄凄。蹇驴避路立，肥马当风嘶。回头忘相识，占道上沙堤。昔年洛阳社，贫贱相提携。今日长安道，对面隔云泥。近日多如此，非君独惨凄。死生不变者，唯闻任与黎。,
时世妆,白居易,时世妆，时世妆，出自城中传四方。时世流行无远近，腮不施朱面无粉。乌膏注唇唇似泥，双眉画作八字低。妍媸黑白失本态，妆成尽似含悲啼。圆鬟无鬓堆髻样，斜红不晕赭面状。昔闻被发伊川中，辛有见之知有戎。元和妆梳君记取，髻堆面赭非华风。,
秦吉了,白居易,秦吉了，出南中，彩毛青黑花颈红。耳聪心慧舌端巧，鸟语人言无不通。昨日长爪鸢，今朝大嘴鸟。鸢捎乳燕一窠覆，乌琢母鸡双眼枯。鸡号堕地燕惊去，然后拾卵攫其雏。岂无雕与鹗？嗉中肉饱不肯搏。亦有鸾鹤群，闲立扬高如不闻。秦吉了，人云尔是能言鸟，岂不见鸡燕之冤苦？吾闻凤凰百鸟主，尔竟不为凤凰之前致一言，安用噪噪闲言语。,
新昌新居书事四十韵因寄元郎中张博士,白居易,冒宠已三迁，归朝始二年。囊中贮余俸，园外买闲田。狐兔同三径，蒿莱共一壥。新园聊铲秽，旧屋且扶颠。檐漏移倾瓦，粱欹换蠹椽。平治绕台路，整顿近阶砖。巷狭开容驾，墙低垒过肩。门闾堪驻盖，堂室可铺筵。丹凤楼当后，青龙寺在前。市街尘不到，宫树影相连。省史嫌坊远，豪家笑地偏。敢劳宾客访，或望子孙传。不觅他人爱，唯将自性便。等闲栽树木，随分占风烟。逸致因心得，幽期遇境牵。松声疑涧底，草色胜河边。虚润冰销地，晴和日出天。苔行滑如簟，莎坐软于绵。帘每当山卷，帷多带月褰。篱东花掩映，窗北竹婵娟。迹慕青门隐，名惭紫禁仙。假归思晚沐，朝去恋春眠。拙薄才无取，疏慵职不专。题墙书命笔，沽酒率分钱。柏杵舂灵药，铜瓶漱暖泉。炉香穿盖散，笼烛隔纱然。陈室可曾扫，陶琴不要弦。屏除俗事尽，养活道情全。尚有妻孥累，犹为组绶缠。终须抛爵禄，渐拟断腥膻。大抵宗庄叟，私心事竺乾。浮荣水划字，真谛火生莲。梵部经十二，玄书字五千。是非都付梦，语默不妨禅。博士官犹冷，郎中病已痊。多同僻处住，久结静中缘。缓步携筇杖，徐吟展蜀笺。老宜闲语话，闷忆好诗篇。蛮榼来方泻，蒙茶到始煎。无辞数相见，鬓发各苍然。,
偶吟,白居易,里巷多通水，林园尽不扃。松身为外户，池面是中庭。元氏诗三帙，陈家酒一瓶。醉来狂发咏，邻女映篱听。,
咏慵,白居易,有官慵不选，有田慵不农。屋穿慵不葺，衣裂慵不缝。有酒慵不酌，无异樽常空。有琴慵不弹，亦与无弦同。家人告饭尽，欲炊慵不舂。亲朋寄书至，欲读慵开封。尝闻嵇叔夜，一生在慵中。弹琴复锻铁，比我未为慵。,
晚望,白居易,江城寒角动，沙洲夕鸟还。独在高亭上，西南望远山。,
因沐感发，寄郎上人上二首,白居易,年长身转慵，百事无所欲。乃至头上发，经年方一沐。沐稀发苦落，一沐仍半秃。短鬓经霜蓬，老面辞春木。强年过犹近，衰相来何速。应是烦恼多，心焦血不足。渐少不满把，渐短不盈尺。况兹短少中，日夜落复白。既无神仙术，何除老死籍？只有解脱门，能度衰苦厄。掩镜望东寺，降心谢禅客。衰白何足言，剃落犹不惜。,
偶吟,白居易,好官病免曾三度，散地归休已七年。老自退闲非世弃，贫蒙强健是天怜。韦荆南去留春服，王侍中来乞酒钱。便得一年生计足，与君美食复甘眠。,
偶吟,白居易,人生变改故无穷，昔是朝官今野翁。久寄形于朱紫内，渐抽身入蕙荷中。荷衣、蕙带皆楚词也。无情水任方圆器，不系舟随去住风。犹有鲈鱼莼菜兴，来春或拟往江东。,
朱陈村,白居易,徐州古丰县，有村曰朱陈。去县百余里，桑麻青氛氲。机梭声札札，牛驴走纭纭。女汲涧中水，男采山上薪。县远官事少，山深人俗淳。有财不行商，有丁不入军。家家守村业，头白不出门。生为村之民，死为村之尘。田中老与幼，相见何欣欣。一村唯两姓，世世为婚姻。亲疏居有族，少长游有群。黄鸡与白酒，欢会不隔旬。生者不远别，嫁娶先近邻。死者不远葬，坟墓多绕村。既安生与死，不苦形与神。所以多寿考，往往见玄孙。我生礼义乡，少小孤且贫。徒学辨是非，只自取辛勤。世法贵名教，士人重冠婚。以此自桎梏，信为大谬人。十岁解读书，十五能属文。二十举秀才，三十为谏臣。下有妻子累，上有君亲恩。承家与事国，望此不肖身。忆昨旅游初，迨今十五春。孤舟三适楚，羸马四经秦。昼行有饥色，夜寝无安魂。东西不暂住，来往若浮云。离乱失故乡，骨肉多散分。江南与江北，各有平生亲。平生终日别，逝者隔年闻。朝忧卧至暮，夕哭坐达晨。悲火烧心曲，愁霜侵鬓根。一生苦如此，长羡村中民。,
李都尉古剑,白居易,古剑寒黯黯，铸来几千秋。白光纳日月，紫气排斗牛。有客借一观，爱之不敢求。湛然玉匣中，秋水澄不流。至宝有本性，精刚无与俦。可使寸寸折，不能绕指柔。愿快直士心，将断佞臣头。不愿报小怨，夜半刺私仇。劝君慎所用，无作神兵羞。,
初授拾遗,白居易,奉诏登左掖，束带参朝议。何言初命卑，且脱风尘吏。杜甫陈子昂，才名括天地。当时非不遇，尚无过斯位。况余蹇薄者，宠至不自意。惊近白日光，惭非青云器。天子方从谏，朝廷无忌讳。岂不思匪躬，适遇时无事。受命已旬月，饱食随班次。谏纸忽盈箱，对之终自愧。,
慈乌夜啼,白居易,慈乌失其母，哑哑吐哀音。昼夜不飞去，经年守故林。夜夜夜半啼，闻者为沾襟。声中如告诉，未尽反哺心。百鸟岂无母，尔独哀怨深。应是母慈重，使尔悲不任。昔有吴起者，母殁丧不临。嗟哉斯徒辈，其心不如禽。慈乌复慈乌，鸟中之曾参。,母亲，讽刺诗
谕友,白居易,昨夜霜一降，杀君庭中槐。干叶不待黄，索索飞下来。怜君感节物，晨起步前阶。临风踏叶立，半日颜色低。西望长安城，歌钟十二街。何人不欢乐，君独心悠哉。白日头上走，朱颜镜中颓。平生青云心，销化成死灰。我今赠一言，胜饮酒千杯。其言虽甚鄙，可破悒悒怀。朱门有勋贤，陋巷有颜回。穷通各问命，不系才不才。推此自豁豁，不必待安排。,
寄隐者,白居易,卖药向都城，行憩青门树。道逢驰驿者，色有非常惧。亲族走相送，欲别不敢住。私怪问道旁，何人复何故？云是右丞相，当国握枢务。禄厚食万钱，恩深日三顾。昨日延英对，今日崖州去。由来君臣间，宠辱在朝暮。青青东郊草，中有归山路。归去卧云人，谋身计非误。,
重到渭上旧居,白居易,旧居清渭曲，开门当蔡渡。十年方一还，几欲迷归路。追思昔日行，感伤故游处。插柳作高林，种桃成老树。因惊成人者，尽是旧童孺。试问旧老人，半为绕村墓。浮生同过客，前后递来去。白日如弄珠，出没光不住。人物日改变，举目悲所遇。回念念我身，安得不衰暮。朱颜销不歇，白发生无数。唯有山门外，三峰色如故。,
西凉伎,白居易,西凉伎，假面胡人假狮子。刻木为头丝作尾，金镀眼睛银帖齿。奋迅毛衣摆双耳，如从流沙来万里。紫髯深目两胡儿，鼓舞跳梁前致辞。应似凉州未陷日，安西都护进来时。须臾云得新消息，安西路绝归不得。泣向狮子涕双垂，凉州陷没知不知。狮子回头向西望，哀吼一声观者悲。贞元边将爱此曲，醉坐笑看看不足。娱宾犒士宴监军，狮子胡儿长在目。有一征夫年七十，见弄凉州低面泣。泣罢敛手白将军，主忧臣辱昔所闻。自从天宝兵戈起，犬戎日夜吞西鄙。凉州陷来四十年，河陇侵将七千里。平时安西万里疆，今日边防在凤翔。缘边空屯十万卒，饱食温衣闲过日。遗民肠断在凉州，将卒相看无意收。天子每思长痛惜，将军欲说合惭羞。奈何仍看西凉伎，取笑资欢无所愧。纵无智力未能收，忍取西凉弄为戏。,
黑潭龙,白居易,黑潭水深黑如墨，传有神龙人不识。潭上驾屋官立祠，龙不能神人神之。丰凶水旱与疾疫，乡里皆言龙所为。家家养豚漉清酒，朝祈暮赛依巫口。神之来兮风飘飘，纸钱动兮锦伞摇。神之去兮风亦静，香火灭兮杯盆冷。肉堆潭岸石，酒泼庙前草。不知龙神享几多，林鼠山狐长醉饱。狐何幸？豚何辜？年年杀豚将喂狐。狐假龙神食豚尽，九重泉底龙知无？,
首夏同诸校正游开元观，因宿玩月,白居易,我与二三子，策名在京师。官小无职事，闲于为客时。沉沉道观中，心赏期在兹。到门车马回，入院巾杖随。清和四月初，树木正华滋。风清新叶影，鸟恋残花枝。向夕天又晴，东南余霞披。置酒西廊下，待月杯行迟。须臾金魄生，若与吾徒期。光华一照耀，殿角相参差。终夜清景前，笑歌不知疲。长安名利地，此兴几人知。,
见萧侍御忆旧山草堂诗，因以继和,白居易,琢玉以为架，缀珠以为笼。玉架绊野鹤，珠笼锁冥鸿。鸿思云外天，鹤忆松上风。珠玉信为美，鸟不恋其中。台中萧侍御，心与鸿鹤同。晚起慵冠豸，闲行厌避骢。昨见忆山诗，诗思浩无穷。归梦杳何处，旧居茫水东。秋闲杉桂林，春老芝术丛。自云别山后，离抱常忡忡。衣绣非不荣，持宪非不雄。所乐不在此，怅望草堂空。,
秋游原上,白居易,七月行已半，早凉天气清。清晨起巾栉，徐步出柴荆。露杖筇竹冷，风襟越蕉轻。闲携弟侄辈，同上秋原行。新枣未全赤，晚瓜有馀馨。依依田家叟，设此相逢迎。自我到此村，往来白发生。村中相识久，老幼皆有情。留连向暮归，树树风蝉声。是时新雨足，禾黍夹道青。见此令人饱，何必待西成。,
夜闻歌者　宿鄂州。,白居易,夜泊鹦鹉洲，江月秋澄澈。邻船有歌者，发词堪愁绝。歌罢继以泣，泣声通复咽。寻声见其人，有妇颜如雪。独倚帆樯立，娉婷十七八。夜泪如真珠，双双堕明月。借问谁家妇，歌泣何凄切。一问一沾襟，低眉终不说。,
北亭,白居易,庐宫山下州，湓浦沙边宅。宅北倚高冈，迢迢数千尺。上有青青竹，竹间多白石。茅亭居上头，豁达门四辟。前楹卷帘箔，北牖施床席。江风万里来，吹我凉淅淅。日高公府归，巾笏随手掷。脱衣恣搔首，坐卧任所适。时倾一杯酒，旷望湖天夕。口咏独酌谣，目送归飞翮。惭无出尘操，未免折腰役。偶获此闲居，谬似高人迹。,
春生,白居易,春生何处暗周游？海角天涯遍始休。先遣和风报消息，续教啼鸟说来由。展张草色长河畔，点缀花房小树头。若到故园应觅我，为传沦落在江州。,
咏意,白居易,常闻南华经，巧劳智忧愁。不如无能者，饱食但遨游。平生爱慕道，今日近此流。自来浔阳郡，四序忽已周。不分物黑白，但与时沉浮。朝餐夕安寝，用是为身谋。此外即闲放，时寻山水幽。春游慧远寺，秋上庾公楼。或吟诗一章，或饮茶一瓯。身心一无系，浩浩如虚舟。富贵亦有苦，苦在心危忧。贫贱亦有乐，乐在身自由。,
洗竹,白居易,布裘寒拥颈，毡履温承足。独立冰池前，久看洗霜竹。先除老且病，次去纤而曲。剪弃犹可怜，琅玕十余束。青青复籊籊，颇异凡草木。依然若有情，回头语僮仆。小者截鱼竿，大者编茅屋。勿作彗与箕，而令粪土辱。,
三年除夜,白居易,晰晰燎火光，氲氲腊酒香。嗤嗤童稚戏，迢迢岁夜长。堂上书帐前，长幼合成行。以我年最长，次第来称觞。七十期渐近，万缘心已忘。不唯少欢乐，兼亦无悲伤。素屏应居士，青衣侍孟光。夫妻老相对，各坐一绳床。顾虎头画维摩居士图白衣素屏也。,
秋日怀杓直时杓直出牧澧州。,白居易,晚来天色好，独出江边步。忆与李舍人，曲江相近住。常云遇清景，必约同幽趣。若不访我来，还须觅君去。开眉笑相见，把手期何处。西寺老胡僧，南园乱松树。携持小酒榼，吟咏新诗句。同出复同归，从朝直至暮。风雨忽消散，江山眇回互。浔阳与涔阳，相望空云雾。心期自乖旷，时景还如故。今日郡斋中，秋光谁共度。,
和钱员外早冬玩禁中新菊,白居易,禁署寒气迟，孟冬菊初坼。新黄间繁绿，烂若金照碧。仙郎小隐日，心似陶彭泽。秋怜潭上看，日惯篱边摘。今来此地赏，野意潜自适。金马门内花，玉山峰下客。寒芳引清句，吟玩烟景夕。赐酒色偏宜，握兰香不敌。凄凄百卉死，岁晚冰霜积。唯有此花开，殷勤助君惜。钱尝居蓝田山下，故云。,
山中独吟,白居易,人各有一癖，我癖在章句。万缘皆已消，此病独未去。每逢美风景，或对好亲故。高声咏一篇，恍若与神遇。自为江上客，半在山中住。有时新诗成，独上东岩路。身倚白石崖，手攀青桂树。狂吟惊林壑，猿鸟皆窥觑。恐为世所嗤，故就无人处。,
一叶落,白居易,烦暑郁未退，凉飙潜已起。寒温与盛衰，递相为表里。萧萧秋林下，一叶忽先委。勿言微摇落，摇落从此始。,
洛中偶作自此后诗在东都作。,白居易,五年职翰林，四年莅浔阳。一年巴郡守，半年南宫郎。二年直纶阁，三年刺史堂。凡此十五载，有诗千余章。境兴周万象，土风备四方。独无洛中作，能不心悢悢。今为春宫长，始来游此乡。徘徊伊涧上，睥睨嵩少傍。遇物辄一咏，一咏倾一觞。笔下成释憾，卷中同补亡。往往顾自哂，眼昏须鬓苍。不知老将至，犹自放诗狂。,
新栽竹,白居易,佐邑意不适，闭门秋草生。何以娱野性？种竹百余茎。见此溪上色，忆得山中情。有时公事暇，尽日绕栏行。勿言根未固，勿言阴未成。已觉庭宇内，稍稍有余清。最爱近窗卧，秋风枝有声。,
虾蟆和张十六。,白居易,嘉鱼荐宗庙，灵龟贡邦家。应龙能致雨，润我百谷芽。蠢蠢水族中，无用者虾蟆。形秽肌肉腥，出没于泥沙。六月七月交，时雨正滂沱。虾蟆得其志，快乐无以加。地既蕃其生，使之族类多。天又与其声，得以相喧哗。岂惟玉池上，污君清泠波。可独瑶瑟前，乱君鹿鸣歌。常恐飞上天，跳跃随姮娥。往往蚀明月，遣君无奈何。,
闲适,白居易,禄俸优饶官不卑，就中闲适是分司。风光暖助游行处，雨雪寒供饮宴时。肥马轻裘还且有，粗歌薄酒亦相随。微躬所要今皆得，只是蹉跎得校迟。,
简简吟,白居易,苏家小女名简简，芙蓉花腮柳叶眼。十一把镜学点妆，十二抽针能绣裳。十三行坐事调品，不肯迷头白地藏。玲珑云髻生菜样，飘摇风袖蔷薇香。殊姿异态不可状，忽忽转动如有光。二月繁霜杀桃李，明年欲嫁今年死。丈人阿母勿悲啼，此女不是凡夫妻。恐是天仙谪人世，只合人间十三岁。大都好物不坚牢，彩云易散琉璃脆。,
天可度,白居易,天可度，地可量，唯有人心不可防。但见丹诚赤如血，谁知伪言巧似簧。劝君掩鼻君莫掩，使君夫妇为参商。劝君掇蜂君莫掇，使君父子成豺狼。海底鱼兮天上鸟，高可射兮深可钓。唯有人心相对时，咫尺之间不能料。君不见李义府之辈笑欣欣，笑中有刀潜杀人。阴阳神变皆可测，不测人间笑是瞋。,
新构亭台，示诸弟侄,白居易,平台高数尺，台上结茅茨。东西疏二牖，南北开两扉。芦帘前后卷，竹簟当中施。清冷白石枕，疏凉黄葛衣。开衿向风坐，夏日如秋时。啸傲颇有趣，窥临不知疲。东窗对华山，三峰碧参差。南檐当渭水，卧见云帆飞。仰摘枝上果，俯折畦中葵。足以充饥渴，何必慕甘肥。况有好群从，旦夕相追随。,
寄杨六　杨摄万年县尉。予为赞善大夫。,白居易,青宫官冷静，赤县事繁剧。一闲复一忙，动作经时隔。清觞久废酌，白日顿虚掷。念此忽踟蹰，悄然心不适。岂无旧交结？久别或迁易。亦有新往还，相见多形迹。唯君于我分，坚久如金石。何况老大来，人情重姻戚。会稀岁月急，此事真可惜。几回开口笑，便到髭须白。公门苦鞅掌，尽日无间隙。犹冀乘暝来，静言同一夕。,
新沐浴,白居易,形适外无恙，心恬内无忧。夜来新沐浴，肌发舒且柔。宽裁夹乌帽，厚絮长白裘。裘温裹我足，帽暖覆我头。先进酒一杯，次举粥一瓯。半酣半饱时，四体春悠悠。是月岁阴暮，惨冽天地愁。白日冷无光，黄河冻不流。何处征戍行？何人羁旅游？穷途绝粮客，寒狱无灯囚。劳生彼何苦？遂性我何优？抚心但自愧，孰知其所由？,
凶宅,白居易,长安多大宅，列在街西东。往往朱门内，房廊相对空。枭鸣松桂枝，狐藏兰菊丛。苍苔黄叶地，日暮多旋风。前主为将相，得罪窜巴庸。后主为公卿，寝疾殁其中。连延四五主，殃祸继相钟。自从十年来，不利主人翁。风雨坏檐隙，蛇鼠穿墙墉。人疑不敢买，日毁土木功。嗟嗟俗人心，甚矣其愚蒙。旦恐灾将至，不思祸所从。我今题此诗，欲悟迷者胸。凡为大官人，年禄多高崇。权重持难久，位高势易穷。骄者物之盈，老者数之终。四者如寇盗，日夜来相攻。假使居吉土，孰能保其躬？因小以明大，借家可喻邦。周秦宅崤函，其宅非不同。一兴八百年；一死望夷宫。寄语家与国，人凶非宅凶。,
南停对酒送春,白居易,含桃实已落，红薇花尚熏。冉冉三月尽，晚莺城上闻。独持一杯酒，南亭送残春。半酣忽长歌，歌中何所云？云我五十余，未是苦老人。刺史二千石，亦不为贱贫。天下三品官，多老于我身。同年登第者，零落无一分。亲故半为鬼，僮朴多见孙。念此聊自解，逢酒且欢欣。,
感鹤,白居易,鹤有不群者，飞飞在野田。饥不啄腐鼠，渴不饮盗泉。贞姿自耿介，杂鸟何翩翾。同游不同志，如此十余年。一兴嗜欲念，遂为矰缴牵。委质小池内，争食群鸡前。不惟怀稻粱，兼亦竞腥膻。不惟恋主人，兼亦狎乌鸢。物心不可知，天性有时迁。一饱尚如此，况乘大夫轩。,
清明日登老君阁望洛城赠韩道士,白居易,风光烟火清明日，歌哭悲欢城市间。何事不随东洛水，谁家又葬北邙山。中桥车马长无已，下渡舟航亦不闲。冢墓累累人扰扰，辽东怅望鹤飞还。,
和祝苍华　苍华，发神名。,白居易,日居复月诸，环回照下土。使我玄云发，化为素丝缕。禀质本羸劣，养生仍莽卤。痛饮困连宵，悲吟饥过午。遂令头上发，种种无尺五。根稀比黍苗，梢细同钗股。岂是乏膏沐，非关栉风雨。最为悲伤多，心焦衰落苦。余者能有几，落者不可数。秃似鹊填河，坠如乌解羽。苍华何用祝，苦辞亦休吐。匹如剃头僧，岂要巾冠主。,
浩歌行,白居易,天长地久无终毕，昨夜今朝又明日。鬓发苍浪牙齿疏，不觉身年四十七。前去五十有几年？把镜照面心茫然。既无长绳系白日，又无大药驻朱颜。朱颜日渐不如故，青史功名在何处？欲留年少待富贵，富贵不来年少去。去复去兮如长何，东流赴海无回波。贤愚贵贱同归尽，北邙冢墓高嵯峨。古来如此非独我，未死有酒且高歌。颜回短命伯夷饿，我今所得亦已多。功名富贵须待命，命若不来知奈何。,
王夫子,白居易,王夫子，送君为一尉，东南三千五百里。道途虽远位虽卑，月俸犹堪活妻子。男儿口读古人书，束带敛手来从事。尽将徇禄给一家，远则行道佐时理。行道佐时须待命，委身下位无为耻。命苟未来且求食，官无高卑及远迩。男儿上既未能济天下，下又不至饥寒死。吾观九品至一品，其间气味都相似。紫绶朱绂青布衫，颜色不同而已矣。王夫子，别有一事欲劝君，遇酒逢春且欢喜。,
红线毯,白居易,红线毯，择茧缫丝清水煮，拣丝练线红蓝染。染为红线红于蓝，织作披香殿上毯。披香殿广十丈余，红线织成可殿铺。彩丝茸茸香拂拂，线软花虚不胜物。美人踏上歌舞来，罗袜绣鞋随步没。太原毯涩毳缕硬，蜀都褥薄锦花冷。不如此毯温且柔，年年十月来宣州。宣城太守加样织，自谓为臣能竭力。百夫同担进宫中，线厚丝多卷不得。宣城太守知不知？一丈毯，千两丝！地不知寒人要暖，少夺人衣作地衣。,讽刺诗
放旅雁　元和十年冬作。,白居易,九江十年冬大雪，江水生冰树枝折。百鸟无食东西飞，中有旅雁声最饥。雪中啄草冰上宿，翅冷腾空飞动迟。江童持网捕将去，手携入市生卖之。我本北人今谴谪，人鸟虽殊同是客。见此客鸟伤客人，赎汝放汝飞入云。雁雁汝飞向何处？第一莫飞西北去。淮西有贼讨未平，百万甲兵九屯聚。官军贼军相守老，食尽兵穷将及汝。健儿饥饿射汝吃，拔汝翅翎为箭羽。,
夏日独直，寄萧侍御,白居易,宪台文法地，翰林清切司。鹰猜课野鹤，骥德责山麋。课责虽不同，同归非所宜。是以方寸内，忽忽暗相思。夏日独上直，日长何所为。澹然无他念，虚静是吾师。形委有事牵，心与无事期。中臆一以旷，外累都若遗。地贵身不觉，意闲境来随。但对松与竹，如在山中时。情性聊自适，吟咏偶成诗。此意非夫子，馀人多不知。,
酬杨九弘贞长安病中见寄,白居易,伏枕君寂寂，折腰我营营。所嗟经时别，相去一宿程。携手昨何时，昆明春水平。离郡来几日，太白夏云生。之子未得意，贫病客帝城。贫坚志士节，病长高人情。隐几自恬澹，闭门无送迎。龙卧心有待，鹤瘦貌弥清。清机发为文，投我如振琼。何以慰饥渴，捧之吟一声。,
送兄弟回雪夜,白居易,日晦云气黄，东北风切切。时从村南还，新与兄弟别。离襟泪犹湿，回马嘶未歇。欲归一室坐，天阴多无月。夜长火消尽，岁暮雨凝结。寂寞满炉灰，飘零上阶雪。对雪画寒灰，残灯明复灭。灰死如我心，雪白如我发。所遇皆如此，顷刻堪愁绝。回念入坐忘，转忧作禅悦。平生洗心法，正为今宵设。,
题牛相公归仁里宅新成小滩,白居易,平生见流水，见此转留连。况此朱门内，君家新引泉。伊流决一带，洛石砌千拳。与君三伏月，满耳作潺湲。深处碧磷磷，浅处清溅溅。碕岸束呜咽，沙汀散沦涟。翻浪雪不尽，澄波空共鲜。两岸滟预口，一泊潇湘天。曾作天南客，漂流六七年。何山不倚杖，何水不停船。巴峡声心里，松江色眼前。今朝小滩上，能不思悠然。,
初到忠州登东楼，寄万州杨八使君,白居易,山束邑居窄，峡牵气候偏。林峦少平地，雾雨多阴天。隐隐煮盐火，漠漠烧畬烟。赖此东楼夕，风月时翛然。凭轩望所思，目断心涓涓。背春有去雁，上水无来船。我怀巴东守，本是关西贤。平生已不浅，流落重相怜。水梗漂万里，笼禽囚五年。新恩同雨露，远郡邻山川。书信虽往复，封疆徒接连。其如美人面，欲见杳无缘。,
登香炉峰顶,白居易,迢迢香炉峰，心存耳目想。终年牵物役，今日方一往。攀萝蹋危石，手足劳俯仰。同游三四人，两人不敢上。上到峰之顶，目眩神怳怳。高低有万寻，阔狭无数丈。不穷视听界，焉识宇宙广。江水细如绳，湓城小于掌。纷吾何屑屑，未能脱尘鞅。归去思自嗟，低头入蚁壤。,
闲居偶吟招郑庶子皇甫郎中,白居易,自哂此迂叟，少迂老更迂。家计不一问，园林聊自娱。竹间琴一张，池上酒一壶。更无俗物到，但与秋光俱。古石苍错落，新泉碧萦纡。焉用车马客，即此是吾徒。犹有所思人，各在城一隅。杳然爱不见，搔首方踟蹰。玄晏风韵远，子真云貌孤。诚知厌朝市，何必忆江湖。能来小涧上，一听潺湲无？,
自题小草亭,白居易,新结一茅茨，规模俭且卑。土阶全垒块，山木半留皮。阴合连藤架，丛香近菊篱。壁宜藜杖倚，门称荻帘垂。窗里风清夜，檐间月好时。留连尝酒客，句引坐禅师。伴宿双栖鹤，扶行一侍儿。绿醅量醆饮，红稻约升炊。龌龊豪家笑，酸寒富室欺。陶庐闲自爱，颜巷陋谁知。蝼蚁谋深穴，鹪鹩占小枝。各随其分足，焉用有馀为。,
吾雏,白居易,吾雏字阿罗，阿罗才七龄。嗟吾不才子，怜汝无弟兄。抚养虽骄呆，性识颇聪明。学母画眉样，效吾咏诗声。我齿今欲堕，汝齿昨始生。我头发尽落，汝顶髻初成。老幼不相待，父衰汝孩婴。缅想古人心，慈爱亦不轻。蔡邕念文姬，于公叹缇萦。敢求得汝力？但未忘父情。,
折剑头,白居易,拾得折剑头，不知折之由。一握青蛇尾，数寸碧峰头。疑是斩鲸鲵，不然刺蛟虬。缺落泥土中，委弃无人收。我有鄙介性，好刚不好柔。勿轻直折剑，犹胜曲全钩。,
有感三首,白居易,鬓发已斑白，衣绶方朱紫。穷贱当壮年，富荣临暮齿。车舆红尘合，第宅青烟起。彼来此须去，品物之常理。第宅非吾庐，逆旅暂留止。子孙非我有，委蜕而已矣。有如蚕造茧，又似花生子。子结花暗凋，茧成蚕老死。悲哉可奈何，举世皆如此。莫养瘦马驹，莫教小妓女。后事在目前，不信君看取。马肥快行走，妓长能歌舞。三年五岁间，已闻换一主。借问新旧主，谁乐谁辛苦。请君大带上，把笔书此语。往事勿追思，追思多悲怆。来事勿相迎，相迎已惆怅。不如兀然坐，不如塌然卧。食来即开口，睡来即合眼。二事最关身，安寝加餐饭。忘怀任行止，委命随修短。更若有兴来，狂歌酒一醆.,
秋池二首,白居易,前池秋始半，卉物多摧坏。欲暮槿先萎，未霜荷已败。默然有所感，可以从兹诫。本不种松筠，早凋何足怪。凿池贮秋水，中有蘋与芰。天旱水暗消，塌然委空地。有似泛泛者，附离权与贵。一旦恩势移，相随共憔悴。,
秋池二首,白居易,身闲无所为，心闲无所思。况当故园夜，复此新秋池。岸暗鸟栖后，桥明月出时。菱风香散漫，桂露光参差。静境多独得，幽怀竟谁知。悠然心中语，自问来何迟。朝衣薄且健，晚簟清仍滑。社近燕影稀，雨余蝉声歇。闲中得诗境，此境幽难说。露荷珠自倾，风竹玉相戛。谁能一同宿，共玩新秋月。暑退早凉归，池边好时节。,
叹鲁二首,白居易,季桓心岂忠，其富过周公。阳货道岂正，其权执国命。由来富与权，不系才与贤。所托得其地，虽愚亦获安。彘肥因粪壤，鼠稳依社坛。虫兽尚如是，岂谓无因缘？展禽胡为者？直道竟三黜。颜子何如人？屡空聊过日。皆怀王佐道，不践陪臣秩。自古无奈何，命为时所屈。有如草木分，天各与其一。荔枝非名花，牡丹无甘实。,
潜别离,白居易,不得哭，潜别离。不得语，暗相思。两心之外无人知。深笼夜锁独栖鸟，利剑春断连理枝。河水虽浊有清日，乌头虽黑有白时。惟有潜离与暗别，彼此甘心无后期。,
紫薇花,白居易,丝纶阁下文书静，钟鼓楼中刻漏长。独坐黄昏谁是伴？紫薇花对紫微郎。,
松斋自题时为翰林学士。,白居易,非老亦非少，年过三纪馀。非贱亦非贵，朝登一命初。才小分易足，心宽体长舒。充肠皆美食，容膝即安居。况此松斋下，一琴数帙书。书不求甚解，琴聊以自娱。夜直入君门，晚归卧吾庐。形骸委顺动，方寸付空虚。持此将过日，自然多晏如。昏昏复默默，非智亦非愚。,
旅次华州，赠袁右丞,白居易,渭水绿溶溶，华山青崇崇。山水一何丽，君子在其中。才与世会合，物随诚感通。德星降人福，时雨助岁功。化行人无讼，囹圄千日空。政顺气亦和，黍稷三年丰。客自帝城来，驱马出关东。爱此一郡人，如见太古风。方今天子心，忧人正忡忡。安得天下守，尽得如袁公。,
清夜琴兴,白居易,月出鸟栖尽，寂然坐空林。是时心境闲，可以弹素琴。清泠由木性，恬澹随人心。心积和平气，木应正始音。响余群动息，曲罢秋夜深。正声感元化，天地清沉沉。,
读邓鲂诗,白居易,尘架多文集，偶取一卷披。未及看姓名，疑是陶潜诗。看名知是君，恻恻令我悲。诗人多蹇厄，近日诚有之。京兆杜子美，犹得一拾遗。襄阳孟浩然，亦闻鬓成丝。嗟君两不如，三十在布衣。擢第禄不及，新婚妻未归。少年无疾患，溘死于路歧。天不与爵寿，唯与好文词。此理勿复道，巧历不能推。,
溪中早春,白居易,南山雪未尽，阴岭留残白。西涧冰已消，春溜含新碧。东风来几日，蛰动萌草坼。潜知阳和功，一日不虚掷。爱此天气暖，来拂溪边石。一坐欲忘归，暮禽声啧啧。蓬蒿隔桑枣，隐映烟火夕。归来问夜餐，家人烹荠麦。,
首夏病间,白居易,我生来几时？万有四千日。自省于其间，非忧即有疾。老去虑渐息，年来病初愈。忽喜身与心，泰然两无苦。况兹孟夏月，清和好时节。微风吹夹衣，不寒复不热。移榻树阴下，竟日何所为。或饮一瓯茗，或吟两句诗。内无忧患迫，外无职役羁。此日不自适，何时是适时？,
寄同病者,白居易,三十生二毛，早衰为沉疴。四十官七品，拙宦非由他。年颜日枯槁，时命日蹉跎。岂独我如此，圣贤无奈何。回观亲旧中，举目尤可嗟。或有终老者，沉贱如泥沙。或有始壮者，飘忽如风花。穷饿与夭促，不如我者多。以此反自慰，常得心平和。寄言同病者，回叹且为歌。,
池上竹下作,白居易,穿篱绕舍碧逶迤，十亩闲居半是池。食饱窗间新睡后，脚轻林下独行时。水能性淡为吾友，竹解心虚即我师。何必悠悠人世上，劳心费目觅亲知？,
紫薇花,白居易,紫薇花对紫微翁，名目虽同貌不同。独占芳菲当夏景，不将颜色托春风。浔阳官舍双高树，兴善僧庭一大丛。何似苏州安置处，花堂栏下月明中。,
香炉峰下新置草堂，即事咏怀，题于石上,白居易,香炉峰北面，遗爱寺西偏。白石何凿凿，清流亦潺潺。有松数十株，有竹千馀竿。松张翠伞盖，竹倚青琅玕.其下无人居，悠哉多岁年。有时聚猿鸟，终日空风烟。时有沉冥子，姓白字乐天。平生无所好，见此心依然。如获终老地，忽乎不知还。架岩结茅宇，斫壑开茶园。何以洗我耳，屋头飞落泉。何以净我眼，砌下生白莲。左手携一壶，右手挈五弦。傲然意自足，箕踞于其间。兴酣仰天歌，歌中聊寄言。言我本野夫，误为世网牵。时来昔捧日，老去今归山。倦鸟得茂树，涸鱼返清源。舍此欲焉往，人间多险艰。,
戒药,白居易,促促急景中，蠢蠢微尘里。生涯有分限，爱恋无终已。早夭羡中年，中年羡暮齿。暮齿又贪生，服食求不死。朝吞太阳精，夕吸秋石髓。徼福反成灾，药误者多矣。以之资嗜欲，又望延甲子。天人阴骘间，亦恐无此理。域中有真道，所说不如此。后身始身存，吾闻诸老氏。,
饮后戏示弟子,白居易,吾为尔先生，尔为吾弟子。孔门有遗训，复坐吾告尔。先生馔酒食，弟子服劳止。孝敬不在他，在兹而已矣。欲我少忧愁，欲我多欢喜。无如酝好酒，酒须多且旨。旨即宾可留，多即罍不耻。吾更有一言，尔宜听入耳。人老多忧贫，人病多忧死。我今虽老病，所忧不在此。忧在半酣时，樽空座客起。,
奉和裴令公新成午桥庄绿野堂即事,白居易,旧径开桃李，新池凿凤凰。只添丞相阁，不改午桥庄。远处尘埃少，闲中日月长。青山为外屏，绿野是前堂。引水多随势，栽松不趁行。年华玩风景，春事看农桑。花妒谢家妓，兰偷荀令香。游丝飘酒席，瀑布溅琴床。巢许终身稳，萧曹到老忙。千年落公便，进退处中央。,
仲夏斋戒月,白居易,仲夏斋戒月，三旬断腥膻。自觉心骨爽，行起身翩翩。始知绝粒人，四体更轻便。初能脱病患，久必成神仙。御寇驭泠风，赤松游紫烟。常疑此说谬，今乃知其然。我今过半百，气衰神不全。已垂两鬓丝，难补三丹田。但减荤血味，稍结清净缘。脱巾且修养，聊以终天年。,
登乐游园望,白居易,独上乐游园，四望天日曛。东北何霭霭，宫阙入烟云。爱此高处立，忽如遗垢氛。耳目暂清旷，怀抱郁不伸。下视十二街，绿树间红尘。车马徒满眼，不见心所亲。孔生死洛阳，元九谪荆门。可怜南北路，高盖者何人。,
文柏床,白居易,陵上有老柏，柯叶寒苍苍。朝为风烟树，暮为宴寝床。以其多奇文，宜升君子堂。刮削露节目，拂拭生辉光。玄斑状狸首，素质如截肪。虽充悦目玩，终乏周身防。华彩诚可爱，生理苦已伤。方知自残者，为有好文章。,
早朝,白居易,鼓动出新昌，鸡鸣赴建章。翩翩稳鞍马，楚楚健衣裳。宫漏传残夜，城阴送早凉。月堤槐露气，风烛桦烟香。双阙龙相对，千宫雁一行。汉庭方尚少，惭叹鬓如霜。,
挽歌词,白居易,丹旐何飞扬，素骖亦悲鸣。晨光照闾巷，輀车俨欲行。萧条九月天，哀挽出重城。借问送者谁，妻子与弟兄。苍苍上古原，峨峨开新茔。含酸一恸哭，异口同哀声。旧陇转芜绝，新坟日罗列。春风草绿北邙山，此地年年生死别。,
庾楼晓望,白居易,独凭朱槛立凌晨，山色初明水色新。竹雾晓笼衔岭月，苹风暖送过江春。子城阴处犹残雪，衙鼓声前未有尘。三百年来庾楼上，曾经多少望乡人。,思乡诗
东归,白居易,翩翩平肩舆，中有醉老夫。膝上展诗卷，竿头悬酒壶。食宿无定程，仆马多缓驱。临水歇半日，望山倾一盂。藉草坐嵬峨，攀花行踟蹰。风将景共暖，体与心同舒。始悟有营者，居家如在途。方知无系者，在道如安居。前夕宿三堂，今且游申湖。三堂在虢。申湖在陕。残春三百里，送我归东都。,
杂曲歌辞·忆江南,白居易,江南好，风景旧曾谙。日出江花红胜火，春来江水绿如蓝。能不忆江南。江南忆，最忆是杭州。山寺月中寻桂子，郡亭枕上看潮头。何日更重游。江南忆，其次忆吴宫。吴酒一杯春竹叶，吴娃双舞醉芙蓉。早晚复相逢。,
闻庾七左降因咏所怀,白居易,我病卧渭北，君老谪巴东。相悲一长叹，薄命与君同。既叹还自哂，哂叹两未终。后心诮前意，所见何迷蒙。人生大块间，如鸿毛在风。或飘青云上，或落泥涂中。衮服相天下，倘来非我通。布衣委草莽，偶去非吾穷。外物不可必，中怀须自空。无令怏怏气，留滞在心胸。,
昭国闲居,白居易,贫闲日高起，门巷昼寂寂。时暑放朝参，天阴少人客。槐花满田地，仅绝人行迹。独在一床眠，清凉风雨夕。勿嫌坊曲远，近即多牵役。勿嫌禄俸薄，厚即多忧责。平生尚恬旷，老大宜安适。何以养吾真，官闲居处僻。,
读谢灵运诗,白居易,吾闻达士道，穷通顺冥数。通乃朝廷来，穷即江湖去。谢公才廓落，与世不相遇。壮志郁不用，须有所泄处。泄为山水诗，逸韵谐奇趣。大必笼天海，细不遗草树。岂惟玩景物，亦欲摅心素。往往即事中，未能忘兴谕。因知康乐作，不独在章句。,
郡厅有树，晚荣早凋，人不识名，因题其上,白居易,浔阳郡厅后，有树不知名。秋先梧桐落，春后桃李荣。五月始萌动，八月已凋零。左右皆松桂，四时郁青青。岂量雨露恩，沾濡不均平。荣枯各有分，天地本无情。顾我亦相类，早衰向晚成。形骸少多病，三十不丰盈。毛鬓早改变，四十白髭生。谁教两萧索，相对此江城？,
题元十八溪亭亭在庐山东南五老峰下。,白居易,怪君不喜仕，又不游州里。今日到幽居，了然知所以。宿君石溪亭，潺湲声满耳。饮君螺杯酒，醉卧不能起。见君五老峰，益悔居城市。爱君三男儿，始叹身无子。余方炉峰下，结室为居士。山北与山东，往来从此始。,
自叹,白居易,岂独年相迫，兼为病所侵。春来痰气动，老去嗽声深。眼暗犹操笔，头斑未挂簪。因循过日月，真是俗人心。,
截树,白居易,种树当前轩，树高柯叶繁。惜哉远山色，隐此蒙笼间。一朝持斧斤，手自截其端。万叶落头上，千峰来面前。忽似决云雾，豁达睹青天。又如所念人，久别一款颜。始有清风至，稍见飞鸟还。开怀东南望，目远心辽然。人各有偏好，物莫能两全。岂不爱柔条，不如见青山。,
我身,白居易,我身何所似，似彼孤生蓬。秋霜剪根断，浩浩随长风。昔游秦雍间，今落巴蛮中。昔为意气郎，今作寂寥翁。外貌虽寂寞，中怀颇冲融。赋命有厚薄，委心任穷通。通当为大鹏，举翅摩苍穹。穷则为鹪鹩，一枝足自容。苟知此道者，身穷心不穷。,
哭诸故人，因寄元八,白居易,昨日哭寝门，今日哭寝门。借问所哭谁？无非故交亲。伟卿既长往，质夫亦幽沦。屈指数年世，收涕自思身。彼皆少于我，先为泉下人。我今头半白，焉得身久存？好在元郎中，相识二十春。昔见君生子，今闻君抱孙。存者尽老大，逝者已成尘。早晚升平宅，开眉一见君。,
晚起,白居易,起晚怜春暖，归迟爱月明。放慵长饱睡，闻健且闲行。北阙停朝簿，四方入社名。唯吟一句偈，无念是无生。,
晚起,白居易,卧听冬冬衙鼓声，起迟睡足长心情。华簪脱后头虽白，堆案抛来眼校明。闲上篮舆乘兴出，醉回花舫信风行。明朝更濯尘缨去，闻道松江水最清。,
玩松竹二首,白居易,龙蛇隐大泽，糜鹿游丰草。栖凤安于梧，潜鱼乐于藻。吾亦爱吾庐，庐中乐吾道。前松后修竹，偃卧可终老。各附其所安，不知他物好。坐爱前檐前，卧爱北窗北。窗竹多好风，檐松有嘉色。幽怀一以合，俗念随缘息。在尔虽无情，于予即有得。乃知性相近，不必动与植。,
晚起,白居易,烂熳朝眠后，频伸晚起时。暖炉生火早，寒镜裹头迟。融雪煎香茗，调酥煮乳糜。慵馋还自哂，快活亦谁知。酒性温无毒，琴声淡不悲。荣公三乐外，仍弄小男儿。,
池鹤八绝句　,白居易,池上有鹤，介然不群，乌、鸢、鸡、鹅，次第嘲噪，诸禽似有所诮，鹤亦时复一鸣。予非冶长，不通其意，因戏与赠答，以意斟酌之，聊亦自取笑耳。,
和元九悼往感旧蚊帱作。,白居易,美人别君去，自去无处寻。旧物零落尽，此情安可任？唯有缬纱幌，尘埃日夜侵。馨香与颜色，不似旧时深。透影灯耿耿，笼光月沉沉。中有孤眠客，秋凉生夜衾。旧宅牡丹院，新坟松柏林。梦中咸阳泪，觉后江陵心。含此隔年恨，发为中夜吟。无论君自感，闻者欲沾襟。,
酬李少府曹长官舍见赠,白居易,低腰复敛手，心体不遑安。一落风尘下，方知为吏难。公事与日长，宦情随岁阑。惆怅青袍袖，芸香无半残。赖有李夫子，此怀聊自宽。两心如止水，彼此无波澜。往往簿书暇，相劝强为欢。白马晓踏雪，渌觞春暖寒。恋月夜同宿，爱山晴共看。野性自相近，不是为同官。,
相和歌辞·挽歌,白居易,丹旐何飞扬，素骖亦悲鸣。晨光照闾巷，輀车俨欲行。萧条九月天，哀挽出重城。借问送者谁，妻子与弟兄。苍苍上古原，峨峨开新茔。含酸一恸哭，异口同哀声。旧垄转芜绝，新坟日罗列。春风草绿北邙山，此地年年生死别。,
湖亭望水,白居易,久雨南湖涨，新晴北客过。日沉红有影，风定绿无波。岸没闾阎少，滩平船舫多。可怜心赏处，其奈独游何？,
题元十八溪居,白居易,溪岚漠漠树重重，水槛山窗次第逢。晚叶尚开红踯躅，秋芳初结白芙蓉。声来枕上千年鹤，影落杯中五老峰。更愧殷勤留客意，鱼鲜饭细酒香浓。,
梦裴相公,白居易,五年生死隔，一夕魂梦通。梦中如往日，同直金銮宫。仿佛金紫色，分明冰玉容。勤勤相眷意，亦与平生同。既寤知是梦，悯然情未终。追想当时事，何殊昨夜中？自我学心法，万缘成一空。今朝为君子，流涕一沾胸。,
闻哭者,白居易,昨日南邻哭，哭声一何苦。云是妻哭夫，夫年二十五。今朝北里哭，哭声又何切。云是母哭儿，儿年十七八。四邻尚如此，天下多夭折。乃知浮世人，少得垂白发。余今过四十，念彼聊自悦。从此明镜中，不嫌头似雪。,
邻女,白居易,娉婷十五胜天仙，白日嫦娥旱地莲。何处闲教鹦鹉语，碧纱窗下绣床前。,
江南谪居十韵,白居易,自哂沉冥客，曾为献纳臣。壮心徒许国，薄命不如人。才展凌云翅，俄成失水鳞。葵枯犹向日，蓬断即辞春。泽畔长愁地，天边欲老身。萧条残活计，冷落旧交亲。草合门无径，烟消甑有尘。忧方知酒圣，贫始觉钱神。虎尾难容足，羊肠易覆轮。行藏与通塞，一切任陶钧。,
游平泉宴浥涧宿香山石楼赠座客,白居易,逸少集兰亭，季伦宴金谷。金谷太繁华，兰亭阙丝竹。何如今日会，浥涧平泉曲。杯酒与管弦，贫中随分足。紫鲜林笋嫩，红润园桃熟。采摘助盘筵，芳滋盈口腹。闲吟暮云碧，醉藉春草绿。舞妙艳流风，歌清叩寒玉。古诗惜昼短，劝我令秉烛。是夜勿言归，相携石楼宿。,
烹葵,白居易,昨卧不夕食，今起乃朝饥。贫厨何所有，炊稻烹秋葵。红粒香复软，绿英滑且肥。饥来止于饱，饱后复何思。忆昔荣遇日，迨今穷退时。今亦不冻馁，昔亦无馀资。口既不减食，身又不减衣。抚心私自问，何者是荣衰。勿学常人意，其间分是非。,
自题小园,白居易,不斗门馆华，不斗林园大。但斗为主人，一坐十余载。回看甲乙第，列在都城内。素垣夹朱门，蔼蔼遥相对。主人安在哉，富贵去不回。池乃为鱼凿，林乃为禽栽。何如小园主，拄杖闲即来。亲宾有时会，琴酒连夜开。以此聊自足，不羡大池台。,
垂钓,白居易,临水一长啸，忽思十年初。三登甲乙第，一入承明庐。浮生多变化，外事有盈虚。今来伴江叟，沙头坐钓鱼。,
食后,白居易,食罢一觉睡，起来两瓯茶。举头看日影，已复西南斜。乐人惜日促，忧人厌年赊。无忧无乐者，长短任生涯。,
春池闲泛　以下律诗,白居易,绿塘新水平，红槛小舟轻。解缆随风去，开襟信意行。浅怜清演漾，深爱绿澄泓。白扑柳飞絮，红浮桃落英。古文科斗出，新叶剪刀生。树集莺朋友，云行雁弟兄。飞沉皆适性，酣咏自怡情。花助银杯气，松添玉轸声。鱼跳何事乐，鸥起复谁惊。莫唱沧浪曲，无尘可濯缨。,
登龙昌上寺望江南山，怀钱舍人,白居易,骑马出西郭，悠悠欲何之？独上高寺去，一与白云期。虚槛晚潇洒，前山碧参差。忽似青龙阁，同望玉峰时。因咏松雪句，永怀鸾鹤姿。六年不相见，况乃隔荣衰？昔尝与钱舍人登青龙寺上方，同望蓝田山，各有绝句。钱诗云：“偶来上寺因高望，松雪分明见旧山。”,
遗怀,白居易,乐往必悲生，泰来由否极。谁言此数然，吾道何终塞。尝求詹尹卜，拂龟竟默默。亦曾仰问天，天但苍苍色。自兹唯委命，名利心双息。近日转安闲，乡园亦休忆。回看世间苦，苦在求不得。我今无所求，庶离忧悲域。,
琴茶,白居易,兀兀寄形群动内，陶陶任性一生间。自抛官后春多醉，不读书来老更闲。琴里知闻唯渌水，茶中故旧是蒙山。穷通行止长相伴，谁道吾今无往还？,
春葺新居,白居易,江州司马日，忠州刺史时。栽松满后院，种柳荫前墀。彼皆非吾土，栽种尚忘疲。况兹是我宅，葺艺固其宜。平旦领仆使，乘春亲指挥。移花夹暖室，徙竹覆寒池。池水变绿色，池芳动清辉。寻芳弄水坐，尽日心熙熙。一物苟可适，万缘都若遗。设如宅门外，有事吾不知。,
庐山桂,白居易,偃蹇月中桂，结根依青天。天风绕月起，吹子下人间。飘零委何处，乃落匡庐山。生为石上桂，叶如剪碧鲜。枝干日长大，根荄日牢坚。不归天上月，空老山中年。庐山去咸阳，道里三四千。无人为移植，得入上林园。不及红花树，长栽温室前。,
酬张太祝晚秋卧病见寄,白居易,高才淹礼寺，短羽翔禁林。西街居处远，北阙官曹深。君病不来访，我忙难往寻。差池终日别，寥落经年心。露湿绿芜地，月寒红树阴。况兹独愁夕，闻彼相思吟。上叹言笑阻，下嗟时岁侵。容衰晓窗镜，思苦秋弦琴。一章锦绣段，八韵琼瑶音。何以报珍重？惭无双南金。,
涧底松·有松百尺大十围,白居易,有松百尺大十围，生在涧底寒且卑。涧深山险人路绝，老死不逢工度之。天子明堂欠梁木，此求彼有两不知。谁喻苍苍造物意，但与之材不与地。金张世禄原宪贫，牛衣寒贱貂蝉贵。貂蝉与牛衣，高下虽有殊。高者未必贤，下者未必愚。君不见沉沉海底生珊瑚。历历天上种白榆。,
自吟拙什，因有所怀,白居易,懒病每多暇，暇来何所为？未能抛笔砚，时作一篇诗。诗成淡无味，多被众人嗤。上怪落声韵，下嫌拙言词。时时自吟咏，吟罢有所思。苏州及彭泽，与我不同时。此外复谁爱，唯有元微之。谪向江陵府，三年作判司。相去二千里，诗成远不知。,
偶然二首,白居易,楚怀邪乱灵均直，放弃合宜何恻恻。汉文明圣贾生贤，谪向长沙堪叹息。人事多端何足怪，天文至信犹差忒。月离于毕合滂沱，有时不雨何能测。火发城头鱼水里，救火竭池鱼失水。乖龙藏在牛领中，雷击龙来牛枉死。人道蓍神龟骨灵，试卜鱼牛那至此。六十四卦七十钻，毕竟不能知所以。,
晚兴,白居易,极浦收残雨，高城驻落晖。山明虹半出，松暗鹤双归。将吏随衙散，文书入务稀。闲吟倚新竹，筠粉污朱衣。,
闲题家池寄王屋张道士,白居易,有石白磷磷，有水清潺潺。有叟头似雪，婆娑乎其间。进不趋要路，退不入深山。深山太获落，要路多险艰。不如家池上，乐逸无忧患。有食适吾口，有酒酡吾颜。恍惚游醉乡，希夷造玄关。五千言下悟，十二年来闲。富者我不顾，贵者我不攀。唯有天坛子，时来一往还。,
种柳三咏,白居易,白头种松桂，早晚见成林。不及栽杨柳，明年便有阴。春风为催促，副取老人心。从君种杨柳，夹水意如何？准拟三年后，青丝拂绿波。仍教小楼上，对唱柳枝歌。更想五年后，千千条麴尘。路旁深映月，楼上暗藏春。愁杀闲游客，闻歌不见人。,
晚兴,白居易,草浅马翩翩，新晴薄暮天。柳条春拂面，衫袖醉垂鞭。立语花堤上，行吟水寺前。等闲消一日，不觉过三年，,
酬卢秘书二十韵　时初奉诏除赞善大夫,白居易,谬历文场选，惭非翰苑才。云霄高暂致，毛羽弱先摧。识分忘轩冕，知归返草莱。杜陵书积蠹，丰狱剑生苔。晦厌鸣鸡雨，春惊震蛰雷。旧恩收坠履，新律动寒灰。凤诏容徐起，鹓行许重陪。衰颜虽拂拭，蹇步尚低徊。睡少钟偏警，行迟漏苦摧。风霜趁朝去，泥雪拜陵回。上感君犹念，傍惭友或推。石顽镌费匠，女丑嫁劳媒。倏忽青春度，奔波白日颓。性将时共背，病与老俱来。闻有蓬壶客，知怀杞梓材。世家标甲第，官职滞麟台。笔尽铅黄点，诗成锦绣堆。尝思豁云雾，忽喜访尘埃。心为论文合，眉因劝善开。不胜珍重意，满袖写琼瑰。,
权摄昭应，早秋书事，寄元拾遗兼呈李司录,白居易,夏闰秋候早，七月风骚骚。渭川烟景晚，骊山宫殿高。丹殿子司谏，赤县我徒劳。相去半日程，不得同游遨。到官来十日，览镜生二毛。可怜趋走吏，尘土满青袍。邮传拥两驿，簿书堆六曹。为问纲纪掾，何必使铅刀？,
寄江南兄弟,白居易,分散骨肉恋，趋驰名利牵。一奔尘埃马，一泛风波船。忽忆分手时，悯默秋风前。别来朝复夕，积日成七年。花落城中地，春深江上天。登楼东南望，鸟灭烟苍然。相去复几许？道里近三千。平地犹难见，况乃隔山川。,
纳粟,白居易,有吏夜叩门，高声催纳粟。家人不待晓，场上张灯烛。扬簸净如珠，一车三十斛。犹忧纳不中，鞭责及僮仆。昔余谬从事，内愧才不足。连授四命官，坐尸十年禄。常闻古人语，损益周必复。今日谅甘心，还他太仓谷。,
斋居偶作,白居易,童子装炉火，行添一炷香。老翁持麈尾，坐拂半张床。卷缦看天色，移斋近日阳。甘鲜新饼果，稳暖旧衣裳。止足安生理，悠闲乐性场。是非一以遣，动静百无妨。岂有物相累，兼无情可忘。不须忧老病，心是自医王。,
小岁日喜谈氏外孙女孩满月,白居易,今旦夫妻喜，他人岂得知。自嗟生女晚，敢讶见孙迟。物以稀为贵，情因老更慈。新年逢吉日，满月乞名时。因名引珠。桂燎熏花果，兰汤洗玉肌。怀中有可抱，何必是男儿。,
早冬游王屋，自灵都抵阳台上方望天坛，偶吟,白居易,霜降山水清，王屋十月时。石泉碧漾漾，岩树红离离。朝为灵都游，暮有阳台期。飘然世尘外，鸾鹤如可追。忽念公程尽，复惭身力衰。天坛在天半，欲上心迟迟。尝闻此游者，隐客与损之。各抱贵仙骨，俱非泥垢姿。二人相顾言，彼此称男儿。若不为松乔，即须作皋夔。今果如其语，光彩双葳蕤。一人佩金印，一人翳玉芝。我来高其事，咏叹偶成诗。为君题石上，欲使故山知。,
鸦九剑,白居易,欧冶子死千年后，精灵闇授张鸦九。鸦九铸剑吴山中，天与日时神借功。金铁腾精火翻焰，踊跃求为镆铘剑。剑成未试十馀年，有客持金买一观。谁知闭匣长思用，三尺青蛇不肯蟠。客有心，剑无口，客代剑言告鸦九。君勿矜我玉可切，君勿夸我钟可刜。不如持我决浮云，无令漫漫蔽白日。为君使无私之光及万物，蛰虫昭苏萌草出。,
养拙,白居易,铁柔不为剑，木曲不为辕。今我亦如此，愚蒙不及门。甘心谢名利，灭迹归丘园。坐卧茅茨中，但对琴与尊。身去缰锁累，耳辞朝市喧。逍遥无所为，时窥五千言。无忧乐性场，寡欲清心源。始知不才者，可以探道根。,
秋热,白居易,西江风候接南威，暑气常多秋气微。犹道江州最凉冷，至今九月着生衣。,
遣怀自此后诗，在渭村作。,白居易,寓心身体中，寓性方寸内。此身是外物，何足苦忧爱。况有假饰者，华簪及高盖。此又疏于身，复在外物外。操之多惴栗，失之又悲悔。乃知名与器，得丧俱为害。颓然环堵客，萝蕙为巾带。自得此道来，身穷心甚泰。,
昼寝,白居易,坐整白单衣，起穿黄草履。朝餐盥漱毕，徐下阶前步。暑风微变候，昼刻渐加数。院静地阴阴，鸟鸣新叶树。独行还独卧，夏景殊未暮。不作午时眠，日长安可度。,
梦微之,白居易,夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？,悼亡诗
栽松二首,白居易,小松未盈尺，心爱手自移。苍然涧底色，云湿烟霏霏。栽植我年晚，长成君性迟。如何过四十，种此数寸枝？得见成阴否，人生七十稀。爱君抱晚节，怜君含直文。欲得朝朝见，阶前故种君。知君死则已，不死会凌云。,
题浔阳楼自此后诗，江州司马时作。,白居易,常爱陶彭泽，文思何高玄。又怪韦江州，诗情亦清闲。今朝登此楼，有以知其然。大江寒见底，匡山青倚天。深夜湓浦月，平旦炉峰烟。清辉与灵气，日夕供文篇。我无二人才，孰为来其间？因高偶成句，俯仰愧江山。,
游石门涧,白居易,石门无旧径，披榛访遗迹。时逢山水秋，清辉如古昔。常闻慧远辈，题诗此岩壁。云覆莓苔封，苍然无处觅。萧疏野生竹，崩剥多年石。自从东晋后，无复人游历。独有秋涧声，潺湲空旦夕。,
庭槐,白居易,南方饶竹树，唯有青槐稀。十种七八死，纵活亦支离。何此郡庭下，一株独华滋？蒙蒙碧烟叶，袅袅黄花枝。我家渭水上，此树荫前墀。忽向天涯见，忆在故园时。人生有情感，遇物牵所思。树木犹复尔，况见旧亲知！,
梦上山　时足疾未平。,白居易,夜梦上嵩山，独携藜杖出。千岩与万壑，游览皆周毕。梦中足不病，健似少年日。既悟神返初，依然旧形质。始知形神内，形病神无疾。形神两是幻，梦寤俱非实。昼行虽蹇涩，夜步颇安逸。昼夜既平分，其间何得失？,
永崇里观居,白居易,季夏中气候，烦暑自此收。萧飒风雨天，蝉声暮啾啾。永崇里巷静，华阳观院幽。轩车不到处，满地槐花秋。年光忽冉冉，世事本悠悠。何必待衰老，然后悟浮休。真隐岂长远，至道在冥搜。身虽世界住，心与虚无游。朝饥有蔬食，夜寒有布裘。幸免冻与馁，此外复何求。寡欲虽少病，乐天心不忧。何以明吾志，周易在床头。,
池上二绝,白居易,山僧对棋坐，局上竹阴清。映竹无人见，时闻下子声。小娃撑小艇，偷采白莲回。不解藏踪迹，浮萍一道开。,
晚归有感,白居易,朝吊李家孤，暮问崔家疾。时李十一侍郎诸子尚居忧，崔二十二员外三年卧病。回马独归来，低眉心郁郁。平生所善者，多不过六七。如何十年间，零落三无一。刘曾梦中见，元向花前失。刘三十二校书没后，尝梦见之，元八少尹，今春樱桃花时长逝)。渐老与谁游，春城好风日。,
衰病无趣因吟所怀,白居易,朝餐多不饱，夜卧常少睡。自觉寝食间，都无少年味。平生好诗酒，今亦将舍弃。酒唯下药饮，无复曾欢醉。诗多听人吟，自不题一字。病姿引衰相，日夜相继至。况当尚少朝，弥惭居近侍。终当求一郡，聚少渔樵费。合口便归山，不问人间事。,
初领郡政衙退登东楼作,白居易,鳏茕心所念，简牍手自操。何言符竹贵，未免州县劳。赖是馀杭郡，台榭绕官曹。凌晨亲政事，向晚恣游遨。山冷微有雪，波平未生涛。水心如镜面，千里无纤毫。直下江最阔，近东楼更高。烦襟与滞念，一望皆遁逃。,
同微之赠别郭虚舟炼师五十韵,白居易,我为江司马，君为荆判司。俱当愁悴日，始识虚舟师。师年三十余，白皙好容仪。专心在铅汞，余力工琴棋。静弹弦数声，闲饮酒一卮。因指尘土下，蜉蝣良可悲。不闻姑射上，千岁冰雪肌。不见辽城外，古今冢累累。嗟我天地间，有术人莫知。得可逃死籍，不唯走三尸。授我参同契，其辞妙且微。六一閟扃鐍，子午守雄雌。我读随日悟，心中了无疑。黄芽与紫车，谓其坐致之。自负因自叹，人生号男儿。若不佩金印，即合翳玉芝。高谢人间世，深结山中期。泥坛方合矩，铸鼎圆中规。炉橐一以动，瑞气红辉辉。斋心独叹拜，中夜偷一窥。二物正欣合，厥壮何怪奇。绸缪夫妇体，狎猎鱼龙姿。简寂馆钟后，紫宵峰晓时。心尘未净洁，火候遂参差。万寿觊刀圭，千功失毫厘。先生弹指起，姹女随烟飞。始知缘会间，阴骘不可移。药灶今夕罢，诏书明日追。追我复追君，次第承恩私。官虽小大殊，同立白玉墀。我直紫微闼，手进赏罚词。君侍玉皇座，口含生杀机。直躬易媒孽，浮俗多瑕疵。转徙今安在，越峤吴江湄。一提支郡印，一建连帅旗。何言四百里，不见如天涯。秋风旦夕来，白日西南驰。雪霜各满鬓，朱紫徒为衣。师从庐山洞，访旧来于斯。寻君又觅我，风驭纷逶迤。帔裾曳黄绢，须发垂青丝。逢人但敛手，问道亦颔颐。孤云难久留，十日告将归。款曲话平昔，殷勤免衰羸。后会杳何许，前心日磷缁。俗家无异物，何以充别资。素笺一百句，题附元家诗。朱顶鹤一只，与师云闲骑。云间鹤背上，故情若相思。时时摘一句，唱作步虚辞。,
八月十五日夜，闻崔大员外翰林独直，对酒玩,白居易,秋月高悬空碧外，仙郎静玩禁闱间。岁中唯有今宵好，海内无如此地闲。皓色分明双阙榜，清光深到九门关。遥闻独醉还惆怅，不见金波照玉山。,
残春咏怀赠杨慕巢侍郎,白居易,位逾三品日，年过六旬时。太子少傅官三品。予今年六十五。不道官班下，其如筋力衰。犹怜好风景，转重旧亲知。少壮难重得，欢娱且强为。兴来池上酌，醉出袖中诗。静话开襟久，闲吟放盏迟。落花无限雪，残鬓几多丝。莫说伤心事，春翁易酒悲。,
池上逐凉二首,白居易,青苔地上消残暑，绿树阴前逐晚凉。轻屐单衫薄纱帽，浅池平岸庳藤床。簪缨怪我情何薄，泉石谙君味甚长。遍问交亲为老计，多言宜静不宜忙。窗间睡足休高枕，水畔闲来上小船。棹遣秃头奴子拨，茶教纤手侍儿煎。门前便是红尘地，林外无非赤日天。谁信好风清簟上，更无一事但翛然。,
斋居春久感事遣怀,白居易,斋戒坐三旬，笙歌发四邻。月明停酒夜，眼暗看花人。赖学空为观，深知念是尘。犹思闲语笑，未忘旧交亲。久作龙门主，多为兔苑宾。水嬉歌尽日，雪宴烛通晨。事事皆过分，时时自问身。风光抛得也，七十四年春。,
湓浦竹,白居易,浔阳十月天，天气仍温燠。有霜不杀草，有风不落木。玄冥气力薄，草木冬犹绿。谁肯湓浦头，回眼看修竹？其有顾盼者，持刀斩且束。剖劈青琅玕，家家盖墙屋。吾闻汾晋间，竹少重如玉。胡为取轻贱，生此西江曲？,
将之饶州，江浦夜泊,白居易,明月满深浦，愁人卧孤舟。烦冤寝不得，夏夜长于秋。苦乏衣食资，远为江海游。光阴坐迟暮，乡国行阻修。身病向鄱阳，家贫寄徐州。前事与后事，岂堪心并忧。忧来起长望，但见江水流。云树霭苍苍，烟波淡悠悠。故园迷处所，一念堪白头。,
得微之到官后书备知通州之事怅然有感因成四,白居易,来书子细说通州，州在山根峡岸头。四面千重火云合，中心一道瘴江流。虫蛇白昼拦官道，蚊蚋黄昏扑郡楼。何罪遣君居此地？天高无处问来由。匼匝巅山万仞余，人家应似甑中居。寅年篱下多逢虎，亥日沙头始卖鱼。衣斑梅雨长须熨，米涩畬田不解锄。努力安心过三考，已曾愁杀李尚书。李实尚书先贬此州，身殁于彼处。人稀地僻医巫少，夏旱秋霖瘴疟多。老去一身须爱惜，别来四体得如何？侏儒饱笑东方朔，薏苡谗忧马伏波。莫遣沉愁结成病，时时一唱濯缨歌。通州海内恓惶地，司马人间冗长官。伤鸟有弦惊不定，卧龙无水动应难。剑埋狱底谁深掘？松偃霜中尽冷看。举目争能不惆怅，高车大马满长安。,
醉歌　示妓人商玲珑。,白居易,罢胡琴，掩秦瑟，玲珑再拜歌初毕。谁道使君不解歌？听唱黄鸡与白日。黄鸡催晓丑时鸣，白日催年酉前没。腰间红绶系未稳，镜里朱颜看已失。玲珑玲珑奈老何？使君歌了汝更歌。,
早送举人入试,白居易,夙驾送举人，东方犹未明。自谓出太早，已有车马行。骑火高低影，街鼓参差声。可怜早朝者，相看意气生。日出尘埃飞，群动互营营。营营各何求，无非利与名。而我常晏起，虚住常安城。春深官又满，日有归山情。,
蔷薇花一丛独死不知其故因有是篇,白居易,柯条未尝损，根蕟不曾移。同类今齐茂，孤芳忽独萎。仍怜委地日，正是带花时。碎碧初凋叶，燋红尚恋枝。乾坤无厚薄，草木自荣衰。欲问因何事，春风亦不知。,
东陂秋意寄元八,白居易,寥落野陂畔，独行思有余。秋荷病叶上，白露大如珠。忽忆同赏地，曲江东北隅。秋池少游客，唯我与君俱。啼蛩隐红蓼，瘦马蹋青芜。当时与今日，俱是暮秋初。节物苦相似，时景亦无余。唯有人分散，经年不得书。,
寄行简,白居易,郁郁眉多敛，默默口寡言。岂是愿如此，举目谁与欢。去春尔西征，从事巴蜀间。今春我南谪，抱疾江海壖。相去六千里，地绝天邈然。十书九不达，何以开忧颜。渴人多梦饮，饥人多梦餐。春来梦何处？合眼到东川。,
奉酬侍中夏中雨后游城南庄见示八韵,白居易,岛树间林峦，云收雨气残。四山岚色重，五月水声寒。老鹤两三只，新篁千万竿。化成天竺寺，移得子陵滩。心觉闲弥贵，身缘健更欢。帝将风后待，人作谢公看。甪里年虽老，高阳兴未阑。佳辰不见召，争免趁杯盘？来诗云：何处趁杯盘。,
小池二首,白居易,昼倦前斋热，晚爱小池清。映林余景没，近水微凉生。坐把蒲葵扇，闲吟三两声。有意不在大，湛湛方丈余。荷侧泻清露，萍开见游鱼。每一临此坐，忆归青溪居。,
清明日观妓舞听客诗,白居易,看舞颜如玉，听诗韵似金。绮罗从许笑，弦管不妨吟。可惜春风老，无嫌酒醆深。辞花送寒食，并在此时心。,
负冬日,白居易,杲杲冬日出，照我屋南隅。负暄闭目坐，和气生肌肤。初似饮醇醪，又如蛰者苏。外融百骸畅，中适一念无。旷然忘所在，心与虚空俱。,
西掖早秋直夜书意　自此后中书舍人时作。,白居易,凉风起禁掖，新月生宫沼。夜半秋暗来，万年枝袅袅。炎凉递时节，钟鼓交昏晓。遇圣惜年衰，报恩愁力小。素餐无补益，朱绶虚缠绕。冠盖栖野云，稻粱养山鸟。量力私自省，所得已非少。五品不为贱，五十不为夭。若无知足心，贪求何日了？,
诏授同州刺史病不赴任因咏所怀,白居易,同州慵不去，此意复谁知。诚爱俸钱厚，其如身力衰。可怜病判案，何似醉吟诗？劳逸悬相远，行藏决不疑。徒烦人劝谏，只合自寻思。白发来无限，青山去有期。野心惟怕闹，家口莫愁饥。卖却新昌宅，聊充送老资。,
同韩侍郎游郑家池吟诗小饮,白居易,野艇容三人，晚池流浼浼。悠然倚棹坐，水思如江海。宿雨洗沙尘，晴风荡烟霭。残阳上竹树，枝叶生光彩。我本偶然来，景物如相待。白鸥惊不起，绿芡行堪采。齿发虽已衰，性灵未云改。逢诗遇杯酒，尚有心情在。,
羸骏,白居易,骅骝失其主，羸饿无人牧。向风嘶一声，莽苍黄河曲。踏冰水畔立，卧雪冢间宿。岁暮田野空，寒草不满腹。岂无市骏者，尽是凡人目。相马失于瘦，遂遗千里足。村中何扰扰，有吏征刍粟。输彼军厩中，化作驽骀肉。,
云居寺孤桐,白居易,一株青玉立，千叶绿云委。亭亭五丈余，高意犹未已。山僧年九十，清静老不死。自云手种时，一棵青桐子。直从萌芽拔，高自毫末始。四面无附枝，中心有通理。寄言立身者，孤直当如此。,
对镜吟,白居易,闲看明镜坐清晨，多病姿容半老身。谁论情性乖时事，自想形骸非贵人。三殿失恩宜放弃，九宫推命合漂沦。如今所得须甘分，腰佩银龟朱两轮。,
京兆府新栽莲时为周至尉趋府作,白居易,污沟贮浊水，水上叶田田。我来一长叹，知是东溪莲。下有青泥污，馨香无复全。上有红尘扑，颜色不得鲜。物性犹如此，人事亦宜然。托根非其所，不如遭弃捐。昔在溪中日，花叶媚清涟。今来不得地，憔悴府门前。,描写荷花
禽虫十二章,白居易,燕违戊己鹊避岁，兹事因何羽族知？疑有凤王颁鸟历，一时一日不参差。不知其然也。燕衔泥常避戊己日，鹊巢口常避太岁，验之皆信。水中科斗长成蛙，林下桑虫老作蛾。蛙跳蛾舞仰头笑，焉用鲲鹏鳞羽多？齐物也。江鱼群从称妻妾，塞雁联行号弟兄。但恐世间真眷属，亲疏亦是强为名。故名也，江、沱间有鱼，每游辄三，如媵随妻，一先二后，土人号为婢妾鱼。礼云：雁兄弟行。蚕老茧成不庇身，蜂饥蜜熟属他人。须知年老忧家者，恐是二虫虚苦辛。自警也。阿阁鹓鸾田舍乌，妍媸贵贱两悬殊。如何闭向深笼里，一种摧颓触四隅？有所感也。兽中刀枪多怒吼，鸟遭罗弋尽哀鸣。羔羊口在缘何事，暗死屠门无一声？有所悲也。蟭螟杀敌蚊巢上，蛮触交争蜗角中。应是诸天观下界，一微尘内斗英雄。自照也。蠨蛸网上罥蜉蝣，反覆相持死始休。何异浮生临老日，一弹指顷报恩仇。诫报也。蚁王化饭为臣妾，螺母偷虫作子孙。彼此假名非本物，其间何怨复何恩？豆苗鹿嚼解乌毒，艾叶雀衔夺燕巢。鸟兽不曾看本草，谙知药性是谁教？尝猎者说云：鹿若中箭发，即嚼豆叶食之，多消解。箭毒多用乌头，故云乌毒。又燕恶艾，雀欲夺其巢，先衔一艾致其巢，辄避去，因而有之。一鼠得仙生羽翼，众鼠相看有羡色。岂知飞上未半空，已作乌鸢口中食。鹅乳养雏遗在水，鱼心想子变成鳞。细微幽隐何穷事，知者唯应是圣人。鹅放乳水中，不能离，群雏从而食之，皆饱而去之。又如鱼想子，子成鱼，并皆是佛经中说。,
除官去未间,白居易,除官去未间，半月恣游讨。朝寻霞外寺，暮宿波上岛。新树少于松，平湖半连草。跻攀有次第，赏玩无昏早。有时骑马醉，兀兀冥天造。穷通与生死，其奈吾怀抱？江山信为美，齿发行将老。在郡诚未厌，归乡去亦好。,
竞渡,白居易,竞渡相传为汨罗，不能止遏意无他。自经放逐来憔悴，能校灵均死几多。,
对镜吟,白居易,白头老人照镜时，掩镜沉吟吟旧诗。二十年前一茎白，如今变作满头丝。吟罢回头索杯酒，醉来屈指数亲知。老于我者多穷贱，设使身存寒且饥。少于我者半为土，墓树已抽三五枝。我今幸得见头白，禄俸不薄官不卑。眼前有酒心无苦，只合欢娱不合悲。,
初与元九别后忽梦见之。及寤而书适至，兼寄,白居易,永寿寺中语，新昌坊北分。归来数行泪，悲事不悲君。悠悠蓝田路，自去无消息。计君食宿程，已过商山北。昨夜云四散，千里同月色。晓来梦见君，应是君相忆。梦中握君手，问君意何如？君言苦相忆，无人可寄书。觉来未及说，叩门声冬冬。言是商州使，送君书一封。枕上忽惊起，颠倒著衣裳。开缄见手札，一纸十三行。上论迁谪心，下说离别肠。心肠都未尽，不暇叙炎凉。云作此书夜，夜宿商州东。独对孤灯坐，阳城山馆中。夜深作书毕，山月向西斜。月下何所有，一树紫桐花。桐花半落时，复道正相思。殷勤书背后，兼寄桐花诗。桐花诗八韵，思绪一何深。以我今朝意，忆君此夜心。一章三遍读，一句十回吟。珍重八十字，字字化为金。,
冀城北原作,白居易,野色何莽苍，秋声亦萧疏。风吹黄埃起，落日驱征车。何代此开国，封疆百里余？古今不相待，朝市无常居。昔人城邑中，今变为丘墟。昔人墓田中，今化为里闾。废兴相催迫，日月互居诸。世变无遗风，焉能知其初？行人千载后，怀古空踌躇。,
晚春欲携酒寻沈四著作先以六韵寄之,白居易,病容衰惨澹，芳景晚蹉砣。无计留春得，争能奈老何？篇章慵报答，杯宴喜经过。顾我酒狂久，负君诗债多。沈前后惠诗十余首，春来多醉，竟未酬答，今故云尔。敢辞携绿蚁，只愿见青娥。最忆阳关唱，真珠一串歌。沈有讴者善唱西出阳关无故人词。,
白鹭,白居易,人生四十未全衰，我为愁多白发垂。何故水边双白鹭，无愁头上亦垂丝？,
山鹧鸪,白居易,山鹧鸪，朝朝暮暮啼复啼，啼时露白风凄凄。黄茅冈头秋日晚，苦竹岭下寒月低。畬田有粟何不啄，石楠有枝何不栖。迢迢不缓复不急，楼上舟中声暗入。梦乡迁客展转卧，抱儿寡妇彷徨立。山鹧鸪，尔本此乡鸟。生不辞巢不别群，何苦声声啼到晓。啼到晓，唯能愁北人，南人惯闻如不闻。,
送春归　元和十一年三月三十日作。,白居易,送春归，三月尽日日暮时。去年杏园花飞御沟绿，何处送春曲江曲。今年杜鹃花落子规啼，送春何处西江西。帝城送春犹怏怏，天涯送春能不加惆怅？莫惆怅，送春人。冗员无替五年罢，应须准拟再送浔阳春。五年炎凉凡十变，又知此身健不健？好去今年江上春，明年未死还相见。,
秋居书怀,白居易,门前少宾客，阶下多松竹。秋景下西墙，凉风入东屋。有琴慵不弄，有书闲不读。尽日方寸中，澹然无所欲。何须广居处，不用多积蓄。丈室可容身，斗储可充腹。况无治道术，坐受官家禄。不种一株桑，不锄一垄谷。终朝饱饭餐，卒岁丰衣服。持此知愧心，自然易为足。,
西湖留别,白居易,征途行色惨风烟，祖帐离声咽管弦。翠黛不须留五马，皇恩只许住三年。绿藤阴下铺歌席，红藕花中泊妓船。处处回头尽堪恋，就中难别是湖边。,
池上即事,白居易,行寻甃石引新泉，坐看修桥补钓船。绿竹挂衣凉处歇，清风展簟困时眠。身闲当贵真天爵，官散无忧即地仙。林下水边无厌日，便堪终老岂论年。,
仙娥峰下作,白居易,我为东南行，始登商山道。商山无数峰，最爱仙娥好。参差树若插，匼匝云如抱。渴望寒玉泉，香闻紫芝草。青崖屏削碧，白石床铺缟。向无如此物，安足留四皓。感彼私自问，归山何不早。可能尘土中，还随众人老。,
何处难忘酒七首,白居易,何处难忘酒，长安喜气新。初登高第后，乍作好官人。省壁明张榜，朝衣稳称身。此时无一醆，争奈帝城春。何处难忘酒，天涯话旧情。青云俱不达，白发递相惊。二十年前别，三千里外行。此时无一醆，何以叙平生。何处难忘酒，朱门羡少年。春分花发后，寒食月明前。小院回罗绮，深房理管弦。此时无一醆，争过艳阳天。何处难忘酒，霜庭老病翁。暗声啼蟋蟀，干叶落梧桐。鬓为愁先白，颜因醉暂红。此时无一醆，何计奈秋风。何处难忘酒，军功第一高。还乡随露布，半路授旌旄。玉柱剥葱手，金章烂椹袍。此时无一醆，何以骋雄豪。何处难忘酒，青门送别多。敛襟收涕泪，簇马听笙歌。烟树灞陵岸，风尘长乐坡。此时无一醆，争奈去留何。何处难忘酒，逐臣归故园。赦书逢驿骑，贺客出都门。半面瘴烟色，满衫乡泪痕。此时无一醆，何物可招魂。,
舟行江州路上作。,白居易,帆影日渐高，闲眠犹未起。起问鼓枻人，已行三十里。船头有行灶，炊稻烹红鲤。饱食起婆娑，盥漱秋江水。平生沧浪意，一旦来游此。何况不失家，舟中载妻子。,
早秋晚望兼呈韦侍御,白居易,九派绕孤城，城高生远思。人烟半在船，野水多于地。穿霞日脚直，驱雁风头利。去国来几时，江上秋三至。夫君亦沦落，此地同飘寄。悯默向隅心，摧颓触笼翅。且谋眼前计，莫问胸中事。浔阳酒甚浓，相劝时时醉。,
栽杉,白居易,劲叶森利剑，孤茎挺端标。才高四五尺，势若干青霄。移栽东窗前，爱尔寒不凋。病夫卧相对，日夕闲萧萧。昨为山中树，今为檐下条。虽然遇赏玩，无乃近尘嚣。犹胜涧谷底，埋没随众樵。不见郁郁松，委质山上苗？,
七德舞－美拨乱，陈王业也,白居易,七德舞，七德歌，传自武德至元和。元和小臣白居易，观舞听歌知乐意，乐终稽首陈其事。太宗十八举义兵，白旄黄钺定两京。擒充戮窦四海清，二十有四功业成。二十有九即帝位，三十有五致太平。功成理定何神速，速在推心置人腹。亡卒遗骸散帛收，饥人卖子分金赎。魏徵梦见子夜泣，张谨哀闻辰日哭。怨女三千放出宫，死囚四百来归狱。剪须烧药赐功臣，李勣呜咽思杀身。含血吮创抚战士，思摩奋呼乞效死。则知不独善战善乘时，以心感人人心归。尔来一百九十载，天下至今歌舞之。歌七德，舞七德，圣人有作垂无极。岂徒耀神武，岂徒夸圣文。太宗意在陈王业，王业艰难示子孙。,
城上,白居易,城上冬冬鼓，朝衙复晚衙。为君慵不出，落尽绕城花。,
闲意,白居易,不争荣耀任沉沦，日与时疏共道亲。北省朋僚音信断，东林长老往还频。病停夜食闲如社，慵拥朝裘暖似春。渐老渐谙闲气味，终身不拟作忙人。,
直中书省,白居易,丝纶阁下文章静，钟鼓楼中刻漏长。独坐黄昏谁是伴，紫薇花对紫薇郎。,
老去,白居易,老去愧妻儿，冬来有劝词。暖寒从饮酒，冲冷少吟诗。战胜心还壮，斋勤体校羸。由来世间法，损益合相随。,
冬初酒熟二首,白居易,霜繁脆庭柳，风利剪池荷。月色晓弥苦，鸟声寒更多。秋怀久寥落，冬计又如何？一瓮新醅酒，萍浮春水波。酒熟无客来，因成独酌谣。人间老黄绮，地上散松乔。忽忽醒还醉，悠悠暮复朝。残年多少在，尽付此中销。,
送姚杭州赴任因思旧游二首,白居易,与君细话杭州事，为我留心莫等闲。闾里固宜勤抚恤，楼台亦要数跻攀。笙歌缥缈虚空里，风月依稀梦想间。且喜诗人重管领，遥飞一盏贺江山。渺渺钱唐路几千，想君到后事依然。静逢竺寺猿偷橘，闲看苏家女采莲。故妓数人凭问讯，新诗两首倩留传。舍人虽健无多兴，老校当时八九年。杭民至今呼余为白舍人。,
池上即事,白居易,移床避日依松竹，解带当风挂薜萝。钿砌池心绿苹合，粉开花面白莲多。久阴新霁宜丝管，苦热初凉入绮罗。家酝瓶空人客绝，今宵争奈月明何。,
病中哭金銮子　小女子名。,白居易,岂料吾方病，翻悲汝不全。卧惊从枕上，扶哭就灯前。有女诚为累，无儿岂免怜。病来才十日，养得已三年。慈泪随声迸，悲肠遇物牵。故衣犹架上，残药尚头边。送出深村巷，看封小墓田。莫言三里地，此别是终天。,
会昌二年春题池西小楼,白居易,花边春水水边楼，一坐经今四十秋。望月桥倾三遍换，采莲船破五回修。园林一半成乔木，邻里三分作白头。苏李冥蒙随烛灭，陈樊漂泊逐萍流。苏庶子弘、李中丞道枢、及陈、樊二妓十余年皆楼中歌酒中伴，或殁或散，独予在焉。虽贫眼下无妨乐，纵病心中不与愁。自笑灵光岿然在，春来游得且须游。,
郡亭,白居易,平旦起视事，亭午卧掩关。除亲簿领外，多在琴书前。况有虚白亭，坐见海门山。潮来一凭槛，宾至一开筵。终朝对云水，有时听管弦。持此聊过日，非忙亦非闲。山林太寂寞，朝阙空喧烦。唯兹郡阁内，嚣静得中间。,
题郡中荔枝诗十八韵兼寄万州杨八使君,白居易,奇果标南土，芳林对北堂。素华春漠漠，丹实夏煌煌。叶捧低垂户，枝擎重压墙。始因风弄色，渐与日争光。夕讶条悬火，朝惊树点妆。深于红踯躅，大校白槟榔。星缀连心朵，珠排耀眼房。紫罗裁衬壳，白玉裹填瓤。早岁曾闻说，今朝始摘尝。嚼疑天上味，嗅异世间香。润胜莲生水，鲜逾橘得霜。燕脂掌中颗，甘露舌头浆。物少尤珍重，天高苦渺茫。已教生暑月，又使阻遐方。粹液灵难驻，妍姿嫩易伤。近南光景热，向北道路长。不得充王赋，无由寄帝乡。唯君堪掷赠，面白似潘郎。,
偶作寄朗之,白居易,历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗浓干酿酒，夸妙细吟诗。里巷千来往，都门五别离。歧分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。,
送王处士,白居易,王门岂无酒，侯门岂无肉。主人贵且骄，待客礼不足。望尘而拜者，朝夕走碌碌。王生独拂衣，遐举如云鹄。宁归白云外，饮水卧空谷。不能随众人，敛手低眉目。扣门与我别，酤酒留君宿。好去采薇人，终南山正绿。,
八月三日夜作,白居易,露白月微明，天凉景物清。草头珠颗冷，楼角玉钩生。气爽衣裳健，风疏砧杵鸣。夜衾香有思，秋簟冷无情。梦短眠频觉，宵长起暂行。烛凝临晓影，虫怨欲寒声。槿老花先尽，莲凋子始成。四时无了日，何用叹衰荣。,
夏旱,白居易,太阴不离毕，太岁仍在午。旱日与炎风，枯焦我田亩。金石欲销烁，况兹禾与黍。嗷嗷万族中，唯农最辛苦。悯然望岁者，出门何所睹。但见棘与茨，罗生遍场圃。恶苗承沴气，欣然得其所。感此因问天，可能长不雨？,
杏园中枣树,白居易,人言百果中，唯枣凡且鄙。皮皴似龟手，叶小如鼠耳。胡为不自知，生花此园里。岂宜遇攀玩，幸免遭伤毁。二月曲江头，杂英红旖旎。枣亦在其间，如嫫对西子。东风不择木，吹照长未已。眼看欲合抱，得尽生生理。寄言游春客，乞君一回视。君爱绕指柔，从君怜柳杞。君求悦目艳，不敢争桃李。君若作大车，轮轴材须此。,
清龙寺早夏,白居易,尘埃经小雨，地高倚长坡。日西寺门外，景气含清和。闲有老僧立，静无凡客过。残莺意思尽，新叶阴凉多。春去来几日，夏云忽嵯峨。朝朝感时节，年鬓暗蹉跎。胡为恋朝市，不去归烟萝。青山寸步地，自问心如何。,
曲江感秋五年作。,白居易,沙草新雨地，岸柳凉风枝。三年感秋意，并在曲江池。早蝉已嘹唳，晚荷复离披。前秋去秋思，一一生此时。昔人三十二，秋兴已云悲。我今欲四十，秋怀亦可知。岁月不虚设，此身随日衰。暗老不自觉，直到鬓成丝。,
曲江,白居易,细草岸西东，酒旗摇水风。楼台在烟杪，鸥鹭下沙中。翠幄晴相接，芳洲夜暂空。何人赏秋景，兴与此时同。,
祗役骆口驿，喜萧侍御书至，兼睹新诗，吟讽,白居易,日暮心无憀，吏役正营营。忽惊芳信至，复与新诗并。是时天无云，山馆有月明。月下读数偏，风前吟一声。一吟三四叹，声尽有余清。雅哉君子文，咏性不咏情。使我灵府中，鄙吝不得生。始知听韶获，可使心和平。,
照镜,白居易,皎皎青铜镜，斑斑白丝鬓。岂复更藏年，实年君不信。,
客中月,白居易,客从江南来，来时月上弦。悠悠行旅中，三见清光圆。晓随残月行，夕与新月宿。谁谓月无情，千里远相逐。朝发渭水桥，暮入长安陌。不知今夜月，又作谁家客？,
六十六,白居易,病知心力减，老觉光阴速。五十八归来，今年六十六。鬓丝千万白，池草八九绿。童稚尽成人，园林半乔木。看山倚高石，引水穿深竹。虽有潺湲声，至今听未足。,
盐商妇,白居易,盐商妇，多金帛，不事田农与蚕绩。南北东西不失家，风水为乡船作宅。本是扬州小家女，嫁得西江大商客。绿鬟富去金钗多，皓腕肥来银钏窄。前呼苍头后叱婢，问尔因何得如此？婿作盐商十五年，不属州县属天子。每年盐利入官时，少入官家多入私。官家利薄私家厚，盐铁尚书远不知。何况江头鱼米贱，红脍黄橙香稻饭。饱食浓妆倚柁楼，两朵红腮花欲绽。盐商妇，有幸嫁盐商。终朝美饭食，终岁好衣裳。好衣美食有来处，亦须惭愧桑弘羊。桑弘羊，死已久，不独汉时今亦有。,
官牛,白居易,官牛官牛驾官车，浐水岸边般载沙。一石沙，几斤重？朝载暮载将何用？载向五门官道西，绿槐阴下铺沙堤。昨来新拜右丞相，恐怕泥涂污马蹄。右丞相，马蹄踏沙虽净洁，牛领牵车欲流血。右丞相，但能济人治国调阴阳，官牛领穿亦无妨。,
追欢偶作,白居易,追欢逐乐少闲时，补帖平生得事迟。何处花开曾后看？谁家酒熟不先知？石楼月下吹芦管，金谷风前舞柳枝。十听春啼变莺舌，三嫌老丑换蛾眉。乐天一过难知分，犹自咨嗟两鬓丝。芦管柳枝已下，皆十年来洛中之事。,
霖雨苦多江湖暴涨块然独望因题北亭,白居易,自作浔阳客，无如苦雨何。阴昏晴日少，闲闷睡时多。湖阔将天合，云低与水和。篱根舟子语，巷口钓人歌。雾鸟沉黄气，风帆蹴白波。门前车马道，一宿变江河。,
自题写真时为翰林学士,白居易,我貌不自识，李放写我真。静观神与骨，合是山中人。蒲柳质易朽，麋鹿心难驯。何事赤墀上，五年为侍臣？况多刚狷性，难与世同尘。不惟非贵相，但恐生祸因。宜当早罢去，收取云泉身。,
酬梦得贫居咏怀见赠,白居易,岁阴生计两蹉跎，相顾悠悠醉且歌。厨冷难留乌止屋，门闲可与雀张罗。诗云：赡乌爰止，于谁之屋？言乌多止富家之屋也。病添庄舄吟声苦，贫欠韩康药债多。日望挥金贺新命，俸钱依旧又如何？来篇云：若有金挥胜二疏。时梦得罢宾客，除秘监，禄俸略同，故云。,
自喜,白居易,身慵难勉强，性拙易迟回。布被辰时起，柴门午后开。忙驱能者去，闲逐钝人来。自喜谁能会，无才胜有才。,
与沈杨二舍人阁老同食敕赐樱桃玩物感恩因成,白居易,清晓趋丹禁，红樱降紫宸。驱禽养得熟，和叶摘来新。圆转盘倾玉，鲜明笼透银。内园题两字，西掖赐三臣。荧惑晶华赤，醍醐气味真。如珠未穿孔，似火不烧人。杏俗难为对，桃顽讵可伦。肉嫌卢橘厚，皮笑荔枝皴。琼液酸甜足，金丸大小匀。偷须防曼倩，惜莫掷安仁。手擘才离核，匙抄半是津。甘为舌上露，暖作腹中春。已具长尸禄，仍惊数食珍。最惭恩未报，饱喂不才身。,
闻早莺,白居易,日出眠未起，屋头闻早莺。忽如上林晓，万年枝上鸣。忆为近臣时，秉笔直承明。春深视草暇，旦暮闻此声。今闻在何处，寂寞浔阳城。鸟声信如一，分别在人情。不作天涯意，岂殊禁中听。,
赠友五首,白居易,一年十二月，每月有常令。君出臣奉行，谓之握金镜。由兹六气顺，以遂万物性。时令一反常，生灵受其病。周汉德下衰，王风始不竞。又从斩晁错，诸侯益强盛。百里不同禁，四时自为政。盛夏兴土功，方春剿人命。谁能救其失，待君佐邦柄。峨峨象魏门，悬法彝伦正。银生楚山曲，金生鄱溪滨。南人弃农业，求之多苦辛。披砂复凿石，矻矻无冬春。手足尽皴胝，爱利不爱身。畬田既慵斫，稻田亦懒耘。相携作游手，皆道求金银。毕竟金与银，何殊泥与尘。且非衣食物，不济饥寒人。弃本以趋末，日富而岁贫。所以先圣王，弃藏不为珍。谁能反古风，待君秉国钧。捐金复抵璧，勿使劳生民。私家无钱炉，平地无铜山。胡为秋夏税，岁岁输铜钱。钱力日已重，农力日已殚。贱粜粟与麦，贱贸丝与绵。岁暮衣食尽，焉得无饥寒。吾闻国之初，有制垂不刊。庸必算丁口，租必计桑田。不求土所无，不强人所难。量入以为出，上足下亦安。兵兴一变法，兵息遂不还。使我农桑人，憔悴畎亩间。谁能革此弊，待君秉利权。复彼租庸法，令如贞观年。京师四方则，王化之本根。长吏久于政，然后风教敦。如何尹京者，迁次不逡巡。请君屈指数，十年十五人。科条日相矫，吏力亦已勤。宽猛政不一，民心安得淳。九州雍为首，群牧之所遵。天下率如此，何以安吾民。谁能变此法，待君赞弥纶。慎择循良吏，令其长子孙。三十男有室，二十女有归。近代多离乱，婚姻多过期。嫁娶既不早，生育常苦迟。儿女未成人，父母已衰羸。凡人贵达日，多在长大时。欲报亲不待，孝心无所施。哀哉三牲养，少得及庭闱。惜哉万钟粟，多用饱妻儿。谁能正婚礼，待君张国维。庶使孝子心，皆无风树悲。,
昔与微之在朝日，同蓄休退之心。迨今十年，,白居易,往子为御史，伊余忝拾遗。皆逢盛明代，俱登清近司。予系玉为佩，子曳绣为衣。从容香烟下，同侍白玉墀。朝见宠者辱，暮见安者危。纷纷无退者，相顾令人悲。宦情君早厌，世事我深知。常于荣显日，已约林泉期。况今各流落，身病齿发衰。不作卧云计，携手欲何之。待君女嫁后，及我官满时。稍无骨肉累，粗有渔樵资。岁晚青山路，白首期同归。,
闲坐看书贻诸少年,白居易,雨砌长寒芜，风庭落秋果。窗间有闲叟，尽日看书坐。书中见往事，历历知福祸。多取终厚亡，疾驱必先坠。劝君少干名，名为锢身锁。劝君少求利，利是焚身火。我心知已久，吾道无不可。所以雀罗门，不能寂寞我。,
不二门,白居易,两眼日将暗，四肢渐衰瘦。束带剩昔围，穿衣妨宽袖。流年似江水，奔注无昏昼。志气与形骸，安得长依旧？亦曾登玉陛，举措多纰缪。至今金阙籍，名姓独遗漏。亦曾烧大药，消息乖火候。至今残丹砂，烧干不成就。行藏事两失，忧恼心交斗。化作憔悴翁，抛身在荒陋。坐看老病逼，须得医王救。唯有不二门，其间无夭寿。,
南湖春早,白居易,风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。,描写春天
自喜,白居易,自喜天教我少缘，家徒行计两翩翩。身兼妻子都三口，鹤与琴书共一船。僮仆减来无冗食，资粮算外有余钱。携将贮作丘中费，犹免饥寒得数年。,
立春后五日,白居易,立春后五日，春态纷婀娜。白日斜渐长，碧云低欲堕。残冰坼玉片，新萼排红颗。遇物尽欣欣，爱春非独我。迎芳后园立，就暖前檐坐。还有惆怅心，欲别红炉火。,
恼如霜露，慧日能消除。”,白居易,吾道寻知止，君恩偶未忘。忽蒙颁凤诏，兼谢剖鱼章。莲静方依水，葵枯重仰阳。三车犹夕会，五马已晨装。去似寻前世，来如别故乡。眉低出鹫岭，脚重下蛇冈。庐山冈名。渐望庐山远，弥愁峡路长。香炉峰隐隐，巴字水茫茫。瓢挂留庭树，经收在屋梁。春抛红药圃，夏忆白莲塘。唯拟捐尘事，将何答宠光？有期追永远，无政继龚黄。晋时永、远二法师曾居此寺。南国秋犹热，西斋夜暂凉。闲吟四句偈，静对一炉香。身老同丘井，心空是道场。觅僧为去伴，留俸作归粮。为报山中侣，凭看竹下房。会应归去在，松菊莫教荒。,
无可奈何歌,白居易,无可奈何兮，白日走而朱颜颓。少日往而老日催，生者不住兮死者不回。况乎宠辱丰悴之外物，又何常不十去而一来？去不可挽兮来不可推，无可奈何兮，已焉哉。惟天长而地久，前无始兮后无终。嗟吾生之几何，寄瞬息乎其中。又如太仓之稊米，委一粒于万钟。何不与道逍遥，委化从容，纵心放志，泄泄融融。胡为乎分爱恶于生死，系忧喜于穷通。倔强其骨髓，龃龉其心胸。合冰炭以交战，只自苦兮厥躬。彼造物者，云何不为？此与化者，云何不随？或喣或吹，或盛或衰，虽千变与万化，委一顺以贯之。为彼何非，为此何是？谁冥此心，梦蝶之子。何祸非福，何吉非凶？谁达此观，丧马之翁。俾吾为秋毫之杪，吾亦自足，不见其小；俾吾为泰山之阿，吾亦无余，不见其多。是以达人静则吻然与阴合迹，动则浩然与阳同波。委顺而已，孰知其他。时邪命邪，吾其无奈彼何；委邪顺邪，彼亦无奈吾何。夫两无奈何，然后能冥至顺而合太和。故吾所以饮太和，扣至顺，而为无可奈何之歌。,
白牡丹和钱学士作,白居易,城中看花客，旦暮走营营。素华人不顾，亦占牡丹名。闭在深寺中，车马无来声。唯有钱学士，尽日绕丛行。怜此皓然质，无人自芳馨。众嫌我独赏，移植在中庭。留景夜不暝，迎光曙先明。对之心亦静，虚白相向生。唐昌玉蕊花，攀玩众所争。折来比颜色，一种如瑶琼。彼因稀见贵，此以多为轻。始知无正色，爱恶随人情。岂惟花独尔，理与人事并。君看入时者，紫艳与红英。,
卯时酒,白居易,佛法赞醍醐，仙方夸沆瀣。未如卯时酒，神速功力倍。一杯置掌上，三咽入腹内。煦若春贯肠，暄如日炙背。岂独肢体畅，仍加志气大。当时遗形骸，竟日忘冠带。似游华胥国，疑反混元代。一性既完全，万机皆破碎。半醒思往来，往来吁可怪。宠辱忧喜间，惶惶二十载。前年辞紫闼，今岁抛皂盖。去矣鱼返泉，超然蝉离蜕。是非莫分别，行止无疑碍。浩气贮胸中，青云委身外。扪心私自语，自语谁能会。五十年来心，未如今日泰。况兹杯中物，行坐长相对。,
不与老为期,白居易,不与老为期，因何两鬓丝？才应免夭促，便已及衰羸。昨夜梦何在，明朝身不知。百忧非我所，三乐是吾师。闭目常闲坐，低头每静思。存神机虑息，养气语言迟。行亦携诗箧，眠多枕酒卮。自惭无一事，少有不安时。,
秋霖中过尹纵之仙游山居,白居易,惨惨八月暮，连连三日霖。邑居尚愁寂，况乃在山林。林下有志士，苦学惜光阴。岁晚千万虑，并入方寸心。岩鸟共旅宿，草虫伴愁吟。秋天床席冷，夜雨灯火深。怜君寂寞意，携酒一相寻。,
送客春游岭南二十韵,白居易,已讶游何远，仍嗟别太频。离容君蹙促，赠语我殷勤。迢递天南面，苍茫海北漘。诃陵国分界，交趾郡为邻。蓊郁三光晦，温暾四气匀。阴晴变寒暑，昏晓错星辰。瘴地难为老，蛮陬不易驯。土民稀白首，洞主尽黄巾。战舰犹惊浪，戎车未息尘。红旗围卉服，紫绶裹文身。面苦桄榔裛，浆酸橄榄新。牙樯迎海舶，铜鼓赛江神。不冻贪泉暖，无霜毒草春。云烟蟒蛇气，刀剑鳄鱼鳞。路足羁栖客，官多谪逐臣。天黄生飓母，雨黑长枫人。回使先传语，征轩早返轮。须防杯里蛊，莫爱橐中珍。北与南殊俗，身将货孰亲。尝闻君子诫，忧道不忧贫。,
六十六,白居易,七十欠四岁，此生那足论。每因悲物故，还且喜身存。安得头长黑？争教眼不昏？交游成拱木，婢仆见曾孙。瘦觉腰金重，衰怜鬓雪繁。将何理老病，应付与空门？,
题赠定光上人,白居易,二十身出家，四十心离尘。得径入大道，乘此不退轮。一坐十五年，林下秋复春。春花与秋气，不感无情人。我来如有悟，潜以心照身。误落闻见中，忧喜伤形神。安得遗耳目，冥然反天真？,
岁除夜对酒,白居易,衰翁岁除夜，对酒思悠然。草白经霜地，云黄欲雪天。醉依香枕坐，慵傍暖炉眠。洛下闲来久，明朝是十年。,
晨兴,白居易,宿鸟动前林，晨光上东屋。铜炉添早香，纱笼灭残烛。头醒风稍愈，眼饱睡初足。起坐兀无思，叩齿三十六。何以解宿斋，一杯云母粥。,
待漏入阁书事奉赠元九学士阁老,白居易,衙排宣政仗，门启紫宸关。彩笔停书命，花砖趁立班。稀星点银砾，残月堕金环。暗漏犹传水，明河渐下山。从东分地色，向北仰天颜。碧缕炉烟直，红垂佩尾闲。纶闱惭并入，翰苑忝先攀。笑我青袍故，饶君茜绶殷。诗仙归洞里，酒病滞人间。好去鸳鸾侣，冲天便不还。,
失鹤,白居易,失为庭前雪，飞因海上风。九霄应得侣，三夜不归笼。声断碧云外，影沉明月中。郡斋从此后，谁伴白头翁。,
池上作　西溪、南潭皆池中胜处也。,白居易,西溪风生竹森森，南潭萍开水沉沉。丛翠万竿湘岸色，空碧一泊松江心。浦派萦回误远近，桥岛向背迷窥临。澄澜方丈若万顷，倒影咫尺如千寻。泛然独游邈然坐，坐念行心思古今。菟裘不闻有泉沼，西河亦恐无云林。岂如白翁退老地，树高竹密池塘深。华亭双鹤白矫矫，太湖四石青岑岑。眼前尽日更无客，膝上此时唯有琴。洛阳冠盖自相索，谁肯来此同抽簪？,
行简初授拾遗同早朝入阁因示十二韵,白居易,夜色尚苍苍，槐阴夹路长。听钟出长乐，传鼓到新昌。宿雨沙堤润，秋风桦烛香。马骄欺地软，人健得天凉。待漏排阊阖，停珂拥建章。尔随黄閤老，吾次紫微郎。并入连称籍，齐趋对折方。斗班花接萼，绰立雁分行。近职诚为美，微才岂合当。纶言难下笔，谏纸易盈箱。老去何侥幸，时来不料量。唯求杀身地，相誓答恩光。,
听歌,白居易,管妙弦清歌入云，老人合眼醉醺醺。诚知不及当年听，犹觉闻时胜不闻。,
和微之春日投简阳明洞天五十韵,白居易,青阳行已半，白日坐将徂。越国强仍大，稽城高且孤。利饶盐煮海，名胜水澄湖。牛斗天垂象，台明地展图。天台、四明二山。环奇填市井，佳丽溢闉阇。勾践遗风霸，西施旧俗姝。船头龙夭矫，桥脚兽睢盱。乡味珍彭越，时鲜贵鹧鸪。语言诸夏异，衣服一方殊。捣练蛾眉婢，鸣榔蛙角奴。江清敌伊洛，山翠胜荆巫。华表双栖鹤，联樯几点乌。烟波分渡口，云树接城隅。涧远松如画，洲平水似铺。绿秧科早稻，紫笋拆新芦。暖蹋泥中藕，香寻石上蒲。雨来萌尽达，雷后蛰全苏。柳眼黄丝缧，花房绛蜡珠。林风新竹折，野烧老桑枯。带亸长枝蕙，钱穿短贯榆。暄和生野菜，卑湿长街芜。女浣纱相伴，儿烹鲤一呼。山魈啼稚子，林狖挂山都。产业论蚕蚁，孳生计鸭雏。泉岩雪飘洒，苔壁锦漫糊。堰限舟航路，堤通车马途。耶溪岸回合，禹庙径盘纡。洞穴何因凿，星槎谁与刳。石凹仙药臼，峰峭佛香炉。去为投金简，来因挈玉壶。贵仍招客宿，健未要人扶。问望贤丞相，仪形美丈夫。前驱驻旌旆，偏坐列笙竽。刺史旟翻隼，尚书履曳凫。学禅超后有，观妙造虚无。髻里传僧宝，环中得道枢。登楼诗八咏，置砚赋三都。捧拥罗将绮，趋跄紫与朱。庙谋藏稷契，兵略贮孙吴。令下三军整，风高四海趋。千家得慈母，六郡事严姑。重士过三哺，轻财抵一铢。送觥歌宛转，嘲妓笑卢胡。佐饮时炮鳖，蠲酲数鲙鲈。醉乡虽咫尺，乐事亦须臾。若不中贤圣，何由外智愚。伊予一生志，我尔百年躯。江上三千里，城中十二衢。出多无伴侣，归只对妻孥。白首青山约，抽身去得无？,
春眠,白居易,新浴肢体畅，独寝神魂安。况因夜深坐，遂成日高眠。春被薄亦暖，朝窗深更闲。却忘人间事，似得枕上仙。至适无梦想，大和难名言。全胜彭泽醉，欲敌曹溪禅。何物呼我觉，伯劳声关关。起来妻子笑，生计春茫然。,
以镜赠别,白居易,人言似明月，我道胜明月。明月非不明，一年十二缺。岂如玉匣里，如水常澄澈。月破天暗时，圆明独不歇。我惭貌丑老，绕鬓斑斑雪。不如赠少年，回照青丝发。因君千里去，持此将为别。,
裴侍中晋公以集贤林亭即事诗三十六韵见赠，,白居易,三江路千里，五湖天一涯。何如集贤第，中有平津池。池胜主见觉，景新人未知。竹森翠琅玕，水深洞琉璃。水竹以为质，质立而文随。文之者何人，公来亲指麾。疏凿出人意，结构得地宜。灵襟一搜索，胜概无遁遗。因下张沼沚，依高筑阶基。嵩峰见数片，伊水分一支。南溪修且直，长波碧逶迤。北馆壮复丽，倒影红参差。东岛号晨光，杲曜迎朝曦。西岭名夕阳，杳暧留落晖。前有水心亭，动荡架涟漪。后有开阖堂，寒温变天时。幽泉镜泓澄，怪石山欹危。春葩雪漠漠，夏果珠离离。主人命方舟，宛在水中坻。亲宾次第至，酒乐前后施。解缆始登泛，山游仍水嬉。沿洄无滞碍，向背穷幽奇。瞥过远桥下，飘旋深涧陲。管弦去缥缈，罗绮来霏微。棹风逐舞回，梁尘随歌飞。宴馀日云暮，醉客未放归。高声索彩笺，大笑催金卮。唱和笔走疾，问答杯行迟。一咏清两耳，一酣畅四肢。主客忘贵贱，不知俱是谁。客有诗魔者，吟哦不知疲。乞公残纸墨，一扫狂歌词。维云社稷臣，赫赫文武姿。十授丞相印，五建大将旗。四朝致勋华，一身冠皋夔。去年才七十，决赴悬车期。公志不可夺，君恩亦难希。从容就中道，勉黾来保厘。貂蝉虽未脱，鸾皇已不羁。历征今与古，独步无等夷。陆贾功业少，二疏官秩卑。乘舟范蠡惧，辟谷留侯饥。岂若公今日，身安家国肥。羊祜在汉南，空留岘首碑。柳恽在江南，只赋汀洲诗。谢安入东山，但说携蛾眉。山简醉高阳，唯闻倒接罒离。岂如公今日，余力兼有之。愿公寿如山，安乐长在兹。愿我比蒲稗，永得相因依。,
出山吟,白居易,朝咏游仙诗，暮歌采薇曲。卧云坐白石，山中十五宿。行随出洞水，回别缘岩竹。早晚重来游，心期瑶草绿。,
青冢,白居易,上有饥鹰号，下有枯蓬走。茫茫边雪里，一掬沙培塿。传是昭君墓，埋闭蛾眉久。凝脂化为泥，铅黛复何有。唯有阴怨气，时生坟左右。郁郁如苦雾，不随骨销朽。妇人无他才，荣枯系妍否。何乃明妃命，独悬画工手。丹青一诖误，白黑相纷纠。遂使君眼中，西施作嫫母。同侪倾宠幸，异类为配偶。祸福安可知，美颜不如丑。何言一时事，可戒千年后。特报后来姝，不须倚眉首。无辞插荆钗，嫁作贫家妇。不见青冢上，行人为浇酒。,
闭关,白居易,我心忘世久，世亦不我干。遂成一无事，因得长掩关。掩关来几时？仿佛二三年。著书已盈帙，生子欲能言。始悟身向老，复悲世多艰。回顾趋时者，役役尘壤间。岁暮竟何得？不如且安闲。,
山枇杷,白居易,深山老去惜年华，况对东溪野枇杷。火树风来翻绛焰，琼枝日出晒红纱。回看桃李都无色，映得芙蓉不是花。争奈结根深石底，无因移得到人家。,
九日登巴台,白居易,黍香酒初熟，菊暖花未开。闲听竹枝曲，浅酌茱萸杯。去年重阳日，漂泊湓城隈。今岁重阳日，萧条巴子台。旅鬓寻已白，乡书久不来。临觞一搔首，座客亦徘徊。,
题座隅,白居易,手不任执殳，肩不能荷锄。量力揆所用，曾不敌一夫。幸因笔砚功，得升仕进途。历官凡五六，禄俸及妻孥。左右有兼仆，出入有单车。自奉虽不厚，亦不至饥劬。若有人及此，旁观为何如？虽贤亦为幸，况我鄙且愚。伯夷古贤人，鲁山亦其徒。时哉无奈何，俱化为饿殍。念彼益自愧，不敢忘斯须。平生荣利心，破灭无遗余。犹恐尘妄起，题此于座隅。,
二年三月五日斋毕开素当食偶吟赠妻弘农郡君,白居易,睡足肢体畅，晨起开中堂。初旭泛帘幕，微风拂衣裳。二婢扶盥栉，双童舁簟床。庭东有茂树，其下多阴凉。前月事斋戒，昨日散道场。以我久蔬素，加笾仍异粮。鲂鳞白如雪，蒸炙加桂姜。稻饭红似花，调沃新酪浆。佐以脯醢味，间之椒薤芳。老怜口尚美，病喜鼻闻香。娇騃三四孙，索哺绕我傍。山妻未举案，馋叟已先尝。忆同牢卺初，家贫共糟糠。今食且如此，何必烹猪羊。况观姻族间，夫妻半存亡。偕老不易得，白头何足伤。食罢酒一杯，醉饱吟又狂。缅想梁高士，乐道喜文章。徒夸五噫作，不解赠孟光。,
夜琴,白居易,蜀桐木性实，楚丝音韵清。调慢弹且缓，夜深十数声。入耳澹无味，惬心潜有情。自弄还自罢，亦不要人听。,
征秋税毕题郡南亭,白居易,高城直下视，蠢蠢见巴蛮。安可施政教，尚不通语言。且喜赋敛毕，幸闻闾井安。岂伊循良化，赖此丰登年。案牍既简少，池馆亦情闲。秋雨檐果落，夕钟林鸟远。南亭日潇洒，偃卧恣疏顽。,
履道西门二首,白居易,履道西门有弊居，池塘竹树绕君庐。豪华肥壮虽无分，饱暖安闲即有余。行灶朝香炊早饭，小园春暖掇新蔬。夷齐黄绮夸芝蕨，比我盘飧恐不如。履道西门独掩扉，官休病退客来稀。亦知轩冕荣堪恋，其奈田园老合归。跛鳖难随骐骥足，伤禽莫趁凤凰飞。世间认得身人少，今我虽愚亦庶几。,
小童薛阳陶吹觱篥歌　和浙西李大,白居易,剪削干芦插寒竹，九孔漏声五音足。近来吹者谁得名？关璀老死李衮生。衮今又老谁其嗣？薛氏乐童年十二。指点之下师授声，含嚼之间天与气。润州城高霜月明，吟霜思月欲发声。山头江底何悄悄，猿鸟不喘鱼龙听。翕然声作疑管裂，诎然声尽疑刀截。有时婉软无筋骨，有时顿挫生棱节。急声圆转促不断，轹轹辚辚似珠贯。缓声展引长有条，有条直直如笔描。下声乍坠石沉重，高声忽举云飘萧。明旦公堂陈宴席，主人命乐娱宾客。碎丝细竹徒纷纷，宫调一声雄出群。众声覼缕不落道，有如部伍随将军。嗟尔阳陶方稚齿，下手发声已如此。若教头白吹不休，但恐声名压关李。,
昨日复今辰,白居易,昨日复今辰，悠悠七十春。所经多故处，却想似前身。散秩优游老，闲居净洁贫。螺杯中有物，鹤氅上无尘。解佩收朝带，抽簪换野巾。风仪与名号，别是一生人。,
闲眠,白居易,暖床斜卧日曛腰，一觉闲眠百病销。尽日一飧茶两碗，更无所要到明朝。,
和李相公留守题漕上新桥六韵　同用黎字。,白居易,选石铺新路，安桥压古堤。似从银汉下，落傍玉川西。影定栏杆倒，标高华表齐。烟开虹半见，月冷鹤双栖。材映夔龙小，功嫌元凯低。从容济世后，余力及黔黎。,
春眠,白居易,枕低被暖身安稳，日照房门帐未开。还有少年春气味，时时暂到梦中来。,
六年立春日人日作,白居易,二日立春人七日，盘蔬饼饵逐时新。年方吉郑犹为少，家比刘韩未是贫。乡园节岁应堪重，亲故欢游莫厌频。试作循潮封眼想，何由得见洛阳春？分司致仕官中，吉傅、郑谘议最老，韩庶子、刘员外尤贫。循、潮、封三郡客皆洛下旧游也。,
草词毕遇芍药初开，因咏小谢红药当阶翻诗，,白居易,罢草紫泥诏，起吟红药诗。词头封送后，花口拆开时。坐对钩帘久，行观步履迟。两三丛烂熳，十二叶参差。背日房微敛，当阶朵旋欹。钗葶抽碧股，粉蕊扑黄丝。动荡情无限，低斜力不支。周回看未足，比谕语难为。勾漏丹砂里，僬侥火焰旗。彤云剩根蒂，绛帻欠缨緌。况有晴风度，仍兼宿露垂。疑香薰罨画，似泪著胭脂。有意留连我，无言怨思谁。应愁明日落，如恨隔年期。菡萏泥连萼，玫瑰刺绕枝。等量无胜者，唯眼与心知。,
发白狗峡次黄牛峡登高寺却望忠州,白居易,白狗次黄牛，滩如竹节稠。路穿天地险，人续古今愁。忽见千花塔，因停一叶舟。畏途常迫促，静境暂淹留。巴曲春全尽，巫阳雨半收。北归虽引领，南望亦回头。昔去悲殊俗，今来念旧游。别僧山北寺，抛竹水西楼。郡树花如雪，军厨酒似油。时时大开口，自笑忆忠州。,
题四皓庙,白居易,卧逃秦乱起安刘，舒卷如云得自由。若有精灵应笑我，不成一事谪江州。,
戏赠梦得兼呈思黯,白居易,霜鬓莫欺今老矣，一杯莫笑便陶然。陈郎中处为高户，裴使君前作少年。顾我独狂多自哂，与君同病最相怜。月终斋满谁开素，须拟奇章置一筵。,
送苏州李使君赴郡二绝句,白居易,忆抛印绶辞吴郡，衰病当时已有余。今日贺君兼自喜，八回看换旧铜鱼。予自罢苏州及兹，换八刺史也。馆娃宫深春日长，乌鹊桥高秋夜凉。馆娃宫，今灵岩寺也。乌鹊桥在苏州南门。风月不知人世变，奉君直似奉吴王。,
酬牛相公宫城早秋寓言见示兼呈梦得　时梦得,白居易,七月中气后，金与火交争。一闻白雪唱，暑退清风生。碧树未摇落，寒蝉始悲鸣。夜凉枕簟滑，秋燥衣巾轻。疏受老慵出，刘桢疾未平。何人伴公醉，新月上宫城。,
寄蕲州簟与元九因题六韵　时元九鳏居。,白居易,笛竹出蕲春，霜刀劈翠筠。织成双锁簟，寄与独眠人。卷作筒中信，舒为席上珍。滑如铺薤叶，冷似卧龙鳞。清润宜乘露，鲜华不受尘。通州炎瘴地，此物最关身。,
吾庐,白居易,吾庐不独贮妻儿，自觉年侵身力衰。眼下营求容足地，心中准拟挂冠时。新昌小院松当户，履道幽居竹绕池。莫道两都空有宅，林泉风月是家资。,
时热少见客因咏所怀,白居易,冠栉心多懒，逢迎兴渐微。况当时热甚，幸遇客来稀。湿洒池边地，凉开竹下扉。露床青篾簟，风架白蕉衣。院静留僧宿，楼空放妓归。衰残强欢宴，此事久知非。,
山中问月,白居易,为问长安月，谁教不相离？昔随飞盖处，今照入山时。借助秋怀旷，留连夜卧迟。如归旧乡国，似对好亲知。松下行为伴，溪头坐有期。千岩将万壑，无处不相随。,
沐浴,白居易,经年不沐浴，尘垢满肌肤。今朝一澡濯，衰瘦颇有馀。老色头鬓白，病形支体虚。衣宽有剩带，发少不胜梳。自问今年几，春秋四十初。四十已如此，七十复何知。,
除苏州刺史别洛城东花,白居易,乱雪千花落，新丝两鬓生。老除吴郡守，春别洛阳城。江上今重去，城东更一行。别花何用伴，劝酒有残莺。,
奉和汴州令狐相公二十二韵,白居易,客有东征者，夷门一落帆。二年方得到，五日未为淹。相府领镇隔年，居易方到。既到，陪奉游宴，凡经五日。在浚旌重葺，游梁馆更添。心因好善乐，貌为礼贤谦。俗阜知敦劝，民安见察廉。仁风扇道路，阴雨膏闾阎。文律操将柄，兵机钓得钤。碧幢油叶叶，红旆火襜襜。景象春加丽，威容晓助严。枪森赤豹尾，纛叱黑龙髯。门静尘初敛，城昏日半衔。选幽开后院，占胜坐前檐。平展丝头毯，高褰锦额帘。雷捶柘枝鼓，雪摆胡腾衫。发滑歌钗坠，妆光舞汗沾。回灯花簇簇，过酒玉纤纤。馔盛盘心殢，醅浓盏底粘。陆珍熊掌烂，海味蟹螯咸。福履千夫祝，形仪四座瞻。羊公长在岘，傅说莫归岩。盖祝者诗意也。眷爱人人遍，风情事事兼。犹嫌客不醉，同赋夜厌厌。,
船夜援琴,白居易,鸟栖鱼不动，月照夜江深。身外都无事，舟中只有琴。七弦为益友，两耳是知音。心静即声淡，其间无古今。,
宣武令狐相公以诗寄赠传播吴中聊用短章用伸,白居易,新诗传咏忽纷纷，楚老吴娃耳遍闻。尽解呼为好才子，不知官是上将军。辞人命薄多无位，战将功高少有文。谢脁篇章韩信钺，一生双得不如君。,
江州雪,白居易,新雪满前山，初晴好天气。日西骑马出，忽有京都意。城柳方缀花，檐冰才结穗。须臾风日暖，处处皆飘坠。行吟赏未足，坐叹销何易。犹胜岭南看，雰雰不到地。,
菩提寺上方晚眺,白居易,楼阁高低树浅深，山光水色暝沉沉。嵩烟半卷青绡幕，伊浪平铺绿绮衾。飞鸟灭时宜极目，远风来处好开襟。谁知不离簪缨内，长得逍遥自在心？,
感秋怀微之,白居易,叶下湖又波，秋风此时至。谁知濩落心，先纳萧条气。推移感流岁，漂泊思同志。昔为烟霄侣，今作泥涂吏。白鸥毛羽弱，青凤文章异。各闭一笼中，岁晚同憔悴。,
睡起晏坐,白居易,后亭昼眠足，起坐春景暮。新觉眼犹昏，无思心正住。澹寂归一性，虚闲遗万虑。了然此时心，无物可譬喻。本是无有乡，亦名不用处。行禅与坐忘，同归无异路。,
读禅经,白居易,须知诸相皆非相，若住无馀却有馀。言下忘言一时了，梦中说梦两重虚。空花岂得兼求果，阳焰如何更觅鱼。摄动是禅禅是动，不禅不动即如如。,
有木诗八首,白居易,有木名弱柳，结根近清池。风烟借颜色，雨露助华滋。峨峨白雪花，袅袅青丝枝。渐密阴自庇，转高梢四垂。截枝扶为杖，软弱不自持。折条用樊圃，柔脆非其宜。为树信可玩，论材何所施。可惜金堤地，栽之徒尔为。有木名樱桃，得地早滋茂。叶密独承日，花繁偏受露。迎风闇摇动，引鸟潜来去。鸟啄子难成，风来枝莫住。低软易攀玩，佳人屡回顾。色求桃李饶，心向松筠妒。好是映墙花，本非当轩树。所以姓萧人，曾为伐樱赋。有木秋不凋，青青在江北。谓为洞庭橘，美人自移植。上受顾盼恩，下勤浇溉力。实成乃是枳，臭苦不堪食。物有似是者，真伪何由识。美人默无言，对之长叹息。中含害物意，外矫凌霜色。仍向枝叶间，潜生刺如棘。有木名杜梨，阴森覆丘壑。心蠹已空朽，根深尚盘薄。狐媚言语巧，鸟妖声音恶。凭此为巢穴，往来互栖托。四傍五六本，叶枝相交错。借问因何生，秋风吹子落。为长社坛下，无人敢芟斫。几度野火来，风回烧不著。有木香苒苒，山头生一蕟。主人不知名，移种近轩闼。爱其有芳味，因以调麹糵。前后曾饮者，十人无一活。岂徒悔封植，兼亦误采掇。试问识药人，始知名野葛。年深已滋蔓，刀斧不可伐。何时猛风来，为我连根拔。有木名水柽，远望青童童。根株非劲挺，柯叶多蒙笼。彩翠色如柏，鳞皴皮似松。为同松柏类，得列嘉树中。枝弱不胜雪，势高常惧风。雪压低还举，风吹西复东。柔芳甚杨柳，早落先梧桐。惟有一堪赏，中心无蠹虫。有木名凌霄，擢秀非孤标。偶依一株树，遂抽百尺条。托根附树身，开花寄树梢。自谓得其势，无因有动摇。一旦树摧倒，独立暂飘飖。疾风从东起，吹折不终朝。朝为拂云花，暮为委地樵。寄言立身者，勿学柔弱苗。有木名丹桂，四时香馥馥。花团夜雪明，叶翦春云绿。风影清似水，霜枝冷如玉。独占小山幽，不容凡鸟宿。匠人爱芳直，裁截为厦屋。干细力未成，用之君自速。重任虽大过，直心终不曲。纵非梁栋材，犹胜寻常木。,
钵塔院如大师　,白居易,师年八十三，登坛秉律凡六十年，每岁于师处授八关戒者九度。百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。,
东楼竹,白居易,潇洒城东楼，绕楼多修竹。森然一万竿，白粉封青玉。卷帘睡初觉，欹枕看未足。影转色入楼，床席生浮绿。空城绝宾客，向夕弥幽独。楼上夜不归，此君留我宿。,
江上送客,白居易,江花已萎绝，江草已销歇。远客何处归？孤舟今日发。杜鹃声似哭，湘竹斑如血。共是多感人，仍为此中别！,
北窗竹石,白居易,一片瑟瑟石，数竿青青竹。向我如有情，依然看不足。况临北窗下，复近西塘曲。筠风散余清，苔雨含微绿。有妻亦衰老，无子方茕独。莫掩夜窗扉，共渠相伴宿。,
李白墓,白居易,采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。,悼亡诗
答皇甫十郎中秋深酒熟见忆,白居易,烟景冷苍茫，秋深夜夜霜。为思池上酌，先觉瓮头香。未暇倾巾漉，还应染指尝。醍醐惭气味，琥珀让晶光。若许陪歌席，须容散道场。月终斋戒毕，犹及菊花黄。,
缚戎人－达穷民之情也,白居易,缚戎人，缚戎人，耳穿面破驱入秦。天子矜怜不忍杀，诏徙东南吴与越。黄衣小使录姓名，领出长安乘递行。身被金创面多瘠，扶病徒行日一驿。朝餐饥渴费杯盘，夜卧腥臊污床席。忽逢江水忆交河，垂手齐声呜咽歌。其中一虏语诸虏，尔苦非多我苦多。同伴行人因借问，欲说喉中气愤愤。自云乡管本凉原，大历年中没落蕃。一落蕃中四十载，遣著皮裘系毛带。唯许正朝服汉仪，敛衣整巾潜泪垂。誓心密定归乡计，不使蕃中妻子知。暗思幸有残筋力，更恐年衰归不得。蕃候严兵鸟不飞，脱身冒死奔逃归。昼伏宵行经大漠，云阴月黑风沙恶。惊藏青冢寒草疏，偷渡黄河夜冰薄。忽闻汉军鼙鼓声，路傍走出再拜迎。游骑不听能汉语，将军遂缚作蕃生。配向东南卑湿地，定无存恤空防备。念此吞声仰诉天，若为辛苦度残年。凉原乡井不得见，胡地妻儿虚弃捐。没蕃被囚思汉土，归汉被劫为蕃虏。早知如此悔归来，两地宁如一处苦。缚戎人，戎人之中我苦辛。自古此冤应未有，汉心汉语吐蕃身。,
古冢狐－戒艳色也,白居易,古冢狐，妖且老，化为妇人颜色好。头变云鬟面变妆，大尾曳作长红裳。徐徐行傍荒村路，日欲暮时人静处。或歌或舞或悲啼，翠眉不举花颜低。忽然一笑千万态，见者十人八九迷。假色迷人犹若是，真色迷人应过此。彼真此假俱迷人，人心恶假贵重真。狐假女妖害犹浅，一朝一夕迷人眼。女为狐媚害即深，日长月增溺人心。何况褒妲之色善蛊惑，能丧人家覆人国。君看为害浅深间，岂将假色同真色。,
宴后题府中水堂赠卢尹中丞　昔予为尹日创造,白居易,水斋岁久渐荒芜，自愧甘棠无一株。新酒客来方宴饮，旧堂主在重欢娱。莫言杨柳枝空老，直至樱桃树已枯。府妓有歌杨柳枝曲者，因以名焉。府西有樱桃厅，因树为名，今树亦枯也。从我到君十一尹，相看自置府来无。自予罢后，至中丞凡十一尹也。,
南秦雪,白居易,往岁曾为西邑吏，惯从骆口到南秦。三时云冷多飞雪，二月山寒少有春。我思旧事犹惆怅，君作初行定苦辛。仍赖愁猿寒不叫，若闻猿叫更愁人。,
白羽扇,白居易,素是自然色，圆因裁制功。飒如松起籁，飘似鹤翻空。盛夏不销雪，终年无尽风。引秋生手里，藏月入怀中。麈尾斑非疋，蒲葵陋不同。何人称相对，清瘦白须翁。,
秋蝶,白居易,秋花紫蒙蒙，秋蝶黄茸茸。花低蝶新小，飞戏丛西东。日暮凉风来，纷纷花落丛。夜深白露冷，蝶已死丛中。朝生夕俱死，气类各相从。不见千年鹤，多栖百丈松？,
读张籍古乐府,白居易,张君何为者？业文三十春。尤工乐府诗，举代少其伦。为诗意如何？六义互铺陈。风雅比兴外，未尝著空文。读君学仙诗，可讽放佚君。读君董公诗，可诲贪暴臣。读君商女诗，可感悍妇仁。读君勤齐诗，可劝薄夫敦。上可裨教化，舒之济万民。下可理情性，卷之善一身。始从青衿岁，迨此白发新。日夜秉笔吟，心苦力亦勤。时无采诗官，委弃如泥尘。恐君百岁后，灭没人不闻。愿藏中秘书，百代不湮沦。愿播内乐府，时得闻至尊。言者志之苗，行者文之根。所以读君诗，亦知君为人。如何欲五十，官小身贱贫。病眼街西住，无人行到门。,
郡斋旬假命宴呈座客示郡寮　自此后在苏州作,白居易,公门日两衙，公假月三旬。衙用决簿领，旬以会亲宾。公多及私少，劳逸常不均。况为剧郡长，安得闲宴频。下车已二月，开筵始今晨。初黔军厨突，一拂郡榻尘。既备献酬礼，亦具水陆珍。萍醅箬溪醑，水鲙松江鳞。侑食乐悬动，佐欢妓席陈。风流吴中客，佳丽江南人。歌节点随袂，舞香遗在茵。清奏凝未阕，酡颜气已春。众宾莫遽起，群寮且逡巡。无轻一日醉，用犒九日勤。微彼九日勤，何以治吾民？微此一日醉，何以乐吾身？,
窗中列远岫,白居易,天静秋山好，窗开晓翠通。遥怜峰窈窕，不隔竹朦胧。万点当虚室，千重叠远空。列檐攒秀气，缘隙助清风。碧爱新晴后，明宜反照中。宣城郡斋在，望与古时同。,
家园三绝,白居易,沧浪峡水子陵滩，路远江深欲去难。何似家池通小院，卧房阶下插鱼竿？篱下先生时得醉，瓮间吏部暂偷闲。何如家酝双鱼榼，雪夜花时长在前？鸳鸯怕捉竟难亲，鹦鹉虽笼不着人。何似家禽双白鹤，闲行一步亦随身？,
三年为刺史二首,白居易,三年为刺史，无政在人口。唯向郡城中，题诗十余首。惭非甘棠咏，岂有思人不？三年为刺史，饮冰复食蘖。唯向天竺山，取得两片石。此抵有千金，无乃伤清白。,
二月二日,白居易,二月二日新雨晴，草芽菜甲一时生。轻衫细马春年少，十字津头一字行。,
寄唐生,白居易,贾谊哭时事，阮籍哭路岐。唐生今亦哭，异代同其悲。唐生者何人，五十寒且饥。不悲口无食，不悲身无衣。所悲忠与义，悲甚则哭之。太尉击贼日，尚书叱盗时。大夫死凶寇，谏议谪蛮夷。每见如此事，声发涕辄随。往往闻其风，俗士犹或非。怜君头半白，其志竟不衰。我亦君之徒，郁郁何所为。不能发声哭，转作乐府诗。篇篇无空文，句句必尽规。功高虞人箴，痛甚骚人辞。非求宫律高，不务文字奇。惟歌生民病，愿得天子知。未得天子知，甘受时人嗤。药良气味苦，琴澹音声稀。不惧权豪怒，亦任亲朋讥。人竟无奈何，呼作狂男儿。每逢群盗息，或遇云雾披。但自高声歌，庶几天听卑。歌哭虽异名，所感则同归。寄君三十章，与君为哭词。,
春尽日天津桥醉吟偶呈李尹侍郎,白居易,宿雨洗天津，无泥未有尘。初晴迎早夏，落照送残春。兴发诗随口，狂来酒寄身。水边行嵬峨，桥上立逡巡。疏傅心情老，吴公政化新。三川徒有主，风景属闲人。,
秋霖中奉裴令公见招早出赴会马上先寄六韵,白居易,雨暗三秋日，泥深一尺时。老人平旦出，自问欲何之。不是寻医药，非干送别离。素书传好语，绛帐赴佳期。续借桃花马，催迎杨柳姬。只愁张录事，罚我怪来迟。,
别元九后咏所怀,白居易,零落桐叶雨，萧条槿花风。悠悠早秋意，生此幽闲中。况与故人别，中怀正无悰。勿云不相送，心到青门东。相知岂在多，但问同不同。同心一人去，坐觉长安空。,
早秋曲江感怀,白居易,离离暑云散，袅袅凉风起。池上秋又来，荷花半成子。朱颜易销歇，白日无穷已。人寿不如山，年光急于水。青芜与红蓼，岁岁秋相似。去岁此悲秋，今秋复来此。,
和寄乐天,白居易,贤愚类相交，人情之大率。然自古今来，几人号胶漆。近闻屈指数，元某与白乙。旁爱及弟兄，中权避家室。松筠与金石，未足喻坚密。在车如轮辕，在身如肘腋。又如风云会，天使相召匹。不似势利交，有名而无实。顷我在杭岁，值君之越日。望愁来仪迟，宴惜流景疾。坐耀黄金带，酌酡赪玉质。酣歌口不停，狂舞衣相拂。平生赏心事，施展十未一。会笑始哑哑，离嗟乃唧唧。饯筵才收拾，征棹遽排比。后恨苦绵绵，前欢何卒卒。居人色惨淡，行子心纡郁。风袂去时挥，云帆望中失。宿酲和别思，目眩心忽忽。病魂黯然销，老泪凄其出。别君只如昨，芳岁换六七。俱是官家身，后期难自必。,
南池,白居易,萧条微雨绝，荒岸抱清源。入舫山侵塞，分泉稻接村。秋声依树色，月影在蒲根。淹泊方难遂，他宵关梦魂。,
不睡,白居易,焰短寒缸尽，声长晓漏迟。年衰自无睡，不是守三尸。,
一字至七字诗,白居易,诗。绮美，瑰奇。明月夜，落花时。能助欢笑，亦伤别离。调清金石怨，吟苦鬼神悲。天下只应我爱，世间唯有君知。自从都尉别苏句，便到司空送白辞。,
任氏行,白居易,兰膏新沐云鬓滑，宝钗斜坠青丝发。,
任氏行,白居易,蝉鬓尚随云势动，素衣犹带月光来。,
任氏行,白居易,燕脂漠漠桃花浅，青黛微微柳叶新。,
任氏行,白居易,玉爪苍鹰云际灭，素牙黄犬草头飞。,
东墟晚歇　时退居渭村。,白居易,凉风冷露萧索天，黄蒿紫菊荒凉田。绕冢秋花少颜色，细虫小蝶飞翻翻。中有腾腾独行者，手拄渔竿不骑马。晚从南涧钓鱼回，歇此墟中白杨下。褐衣半故白发新，人逢知我是何人？谁言渭浦栖迟客，曾作甘泉侍从臣。,
和微之诗二十三首·和望晓,白居易,休吟稽山晓，听咏秦城旦。鸣鸡初有声，宿鸟犹未散。丁丁漏向尽，冬冬鼓过半。南山青沈沈，东方白漫漫。街心若流水，城角如断岸。星河稍隅落，宫阙方轮焕。朝车雷四合，骑火星一贯。赫奕冠盖盛，荧煌朱紫烂。沙堤亘蟆池，市路绕龙断。白日忽照耀，红尘纷散乱。贵教过客避，荣任行人看。祥烟满虚空，春色无边畔。鹓行候晷刻，龙尾登霄汉。台殿暖宜攀，风光晴可玩。草铺地茵褥，云卷天帏幔。莺杂佩锵锵，花饶衣粲粲。何言终日乐，独起临风叹。叹我同心人，一别春七换。相望山隔碍，欲去官羁绊。何日到江东，超然似张翰。,
晚夏闲居绝无宾客欲寻梦得先寄此诗,白居易,鱼笋朝餐饱，蕉纱暑服轻。欲为窗下寝，先傍水边行。晴引鹤双舞，秋生蝉一声。无人解相访，有酒共谁倾。老更谙时事，闲多见物情。只应刘与白，二叟自相迎。,
余思未尽加为六韵重寄微之,白居易,海内声华并在身，箧中文字绝无伦。美微之也。遥知独对封章草，忽忆同为献纳臣。走笔往来盈卷轴，除官递互掌丝纶。予与微之前后寄和诗数百篇，近代无如此多有也。予除中书舍人，微之撰制词；微之除翰林学士，予撰制词。制从长庆辞高古，诗到元和体变新。微之长庆初知制诰，文格高古，始变俗体，继者效之也。众称元白为千字律诗，或号元和格。各有文姬才稚齿，俱无通子继余尘。蔡邑无儿，有女琰，字文姬。陶潜小儿名通子。琴书何必求王粲，与女犹胜与外人。,
闲吟,白居易,贫穷汲汲求衣食，富贵营营役心力。人生不富即贫穷，光阴易过闲难得。我今幸在穷富间，虽在朝廷不入山。看雪寻花玩风月，洛阳城里七年闲。,
题故曹王宅　宅在檀溪。,白居易,甲第何年置，朱门此地开。山当宾阁出，溪绕妓堂回。覆井桐新长，荫窗竹旧栽。池荒红菡萏，砌老绿莓苔。捐馆梁王去，思人楚客来。西园非盖处，依旧月徘徊。,
城东闲游,白居易,宠辱忧欢不到情，任他朝市自营营。独寻秋景城东去，白鹿原头信马行。,
和钱员外禁中夙兴见示,白居易,窗白星汉曙，窗暖灯火余。坐卷朱里幕，看封紫泥书。窅窅钟漏尽，曈曈霞景初。楼台红照曜，松竹青扶疏。君爱此时好，回头特谓余：不知上清界，晓景复何如？,
忆微之伤仲远　李三仲远去年春丧。,白居易,幽独辞群久，漂流去国赊。只将琴作伴，唯以酒为家。感逝因看水，伤离为见花。李三埋地底，元九谪天涯。举眼青云远，回头白日斜。可能胜贾谊，犹自滞长沙。,
及第后归觐，留别诸同年,白居易,十年常苦学，一上谬成名。擢第未为贵，贺亲方始荣。时辈六七人，送我出帝城。轩车动行色，丝管举离声。得意减别恨，半酣轻远程。翩翩马蹄疾，春日归乡情。,
味道,白居易,叩齿晨兴秋院静，焚香冥坐晚窗深。七篇真诰论仙事，一卷檀经说佛心。此日尽知前境妄，多生曾被外尘侵。自嫌习性犹残处，爱咏闲诗好听琴。,
同友人寻涧花,白居易,闻有涧底花，贳得村中酒。与君来校迟，已逢摇落后。临觞有遗恨，怅望空溪口。记取花发时，期君重携手。我生日日老，春色年年有。且作来岁期，不知身健否？,
重修香山寺毕题二十二韵以纪之,白居易,阙塞龙门口，祗园鹫岭头。曾随减劫坏，今遇胜缘修。再莹新金刹，重装旧石楼。病僧皆引起，忙客亦淹留。四望穷沙界，孤标出赡州。地图铺洛邑，天柱倚崧丘。两面苍苍岸，中心瑟瑟流。波翻八滩雪，堰护一潭油。台殿朝弥丽，房廊夜更幽。千花高下塔，一叶往来舟。岫合云初吐，林开雾半收。静闻樵子语，远听棹郎讴。官散殊无事，身闲甚自由。吟来携笔砚，宿去抱衾裯。霁月当窗白，凉风满簟秋。烟香封药灶，泉冷洗茶瓯。南祖心应学，西方社可投。先宜知止足，次要悟浮休。觉路随方乐，迷途到老愁。须除爱名障，莫作恋家囚。便合穷年住，何言竟日游。可怜终老地，此是我菟裘。,
城上对月期友人不至,白居易,古人惜昼短，劝令秉烛游。况此迢迢夜，明月满西楼。复有盈尊酒，置在城上头。期君君不至，人月两悠悠。照水烟波白，照人肌发秋。清光正如此，不醉即须愁。,
除夜寄弟妹,白居易,感时思弟妹，不寐百忧生。万里经年别，孤灯此夜情。病容非旧日，归思逼新正。早晚重欢会，羁离各长成。,思念诗
病中友人相访,白居易,卧久不记日，南窗昏复昏。萧条草檐下，寒雀朝夕闻。强扶床前杖，起向庭中行。偶逢故人至，便当一逢迎。移榻就斜日，披裘倚前楹。闲谈胜服药，稍觉有心情。,
寒食月夜,白居易,风香露重梨花湿，草舍无灯愁未入。南邻北里歌吹时，独倚柴门月中立。,
江亭夕望,白居易,凭高望远思悠哉，晚上江亭夜未回。日欲没时红浪沸，月初生处白烟开。辞枝雪蕊将春去，满镊霜毛送老来。争敢三年作归计，心知不及贾生才。,
再到襄阳访问旧居,白居易,昔到襄阳日，髯髯初有髭。今过襄阳日，髭鬓半成丝。旧游都似梦，乍到忽如归。东郭蓬蒿宅，荒凉今属谁？故知多零落，闾井亦迁移。独有秋江水，烟波似旧时。,
闲吟,白居易,自从苦学空门法，销尽平生种种心。唯有诗魔降未得，每逢风月一闲吟。,
春晚寄微之,白居易,三月江水阔，悠悠桃花波。年芳与心事，此地共蹉跎。南国方谴谪，中原正兵戈。眼前故人少，头上白发多。通州更迢递，春尽复如何？,
渐老,白居易,今朝复明日，不觉年齿暮。白发逐梳落，朱颜辞镜去。当春颇愁寂，对酒寡欢趣。遇境多怆辛，逢人益敦故。形质属天地，推迁从不住。所怪少年心，销磨落何处？,
春寝,白居易,何处春暄来，微和生血气。气薰肌骨畅，东窗一昏睡。是时正月晦，假日无公事。烂熳不能休，自午将及未。缅思少健日，甘寝常自恣。一从衰疾来，枕上无此味。,
杨柳枝词八首,白居易,六么水调家家唱，白雪梅花处处吹。古歌旧曲君休听，听取新翻杨柳枝。陶令门前四五树，亚夫营里百千条。何似东都正二月，黄金枝映洛阳桥。依依褭褭复青青，句引春风无限情。白雪花繁空扑地，绿丝条弱不胜莺。红板江桥青酒旗，馆娃宫暖日斜时。可怜雨歇东风定，万树千条各自垂。苏州杨柳任君夸，更有钱唐胜馆娃。若解多情寻小小，绿杨深处是苏家。苏家小女旧知名，杨柳风前别有情。剥条盘作银环样，卷叶吹为玉笛声。叶含浓露如啼眼，枝袅轻风似舞腰。小树不禁攀折苦，乞君留取两三条。人言柳叶似愁眉，更有愁肠似柳丝。柳丝挽断肠牵断，彼此应无续得期。,描写柳
奉酬淮南牛相公思黯见寄二十四韵,白居易,白老忘机客，牛公济世贤。鸥栖心恋水，鹏举翅摩天。累就优闲秩，连操造化权。贫司甚萧洒，荣路自喧阗。望苑三千日，台阶十五年。是人皆弃忘，何物不陶甄。居易三任宫寮，皆分司东都，于兹八载。思黯出入外内，凡十五年，皆同平章事。篮舆游嵩岭，油幢镇海壖。竹篙撑钓艇，金甲拥楼船。雪夜寻僧舍，春朝列妓筵。长斋俨香火，密宴簇花钿。自觉闲胜闹，遥知醉笑禅。是非分未定，会合杳无缘。我正思扬府，君应望洛川。西来风袅袅，南去雁连连。日落龙门外，潮生瓜步前。秋同一时尽，月共两乡圆。旧眷交欢在，新文气调全。惭无白雪曲，难答碧云篇。金谷诗谁赏，芜城赋众传。珠应哂鱼目，铅未伏龙泉。远讯惊魔物，深情寄酒钱。霜纨一百匹，玉柱十三弦。思黯远寄筝来，先寄诗云：但愁封寄去，魔物或惊禅。仍与酒资同至。楚醴来尊里，秦声送耳边。何时红烛下，相对一陶然。,
小阁闲坐,白居易,阁前竹萧萧，阁下水潺潺。拂簟卷帘坐，清风生其间。静闻新蝉鸣，远见飞鸟还。但有巾挂壁，而无客叩关。二疏返故里，四老归旧山。吾亦适所愿，求闲而得闲。,
寄献北都留守裴令公,白居易,天上中台正，人间一品高。中书令上应中台，司徒官一品。休明值尧舜，勋业过萧曹。始擅文三捷，终兼武六韬。进士及第、博学、制策连登三科。动人名赫赫，忧国意忉忉。荡蔡擒封豕，吴元济也。平齐斩巨鳌。李师道也。两河收土宇，四海定波涛。宠重移宫龠，恩新换阃旄。自东都留守授北京留守。保厘东宅静，守护北门牢。周公、召公东治洛邑。晋国封疆阔，并州士马豪。胡兵惊赤帜，边雁避乌号。令下流如水，仁沾泽似膏。路喧歌五袴，军醉感单醪。将校森貔武，宾僚俨隽髦。客无烦夜柝，吏不犯秋毫。神在台骀助，魂亡猃狁逃。德星销彗孛，霖雨灭腥臊。烽戍高临代，关河远控洮。汾云晴漠漠，朔吹冷颾颾。豹尾交牙戟，虬须捧佩刀。通天白犀带，照地紫麟袍。羌管吹杨柳，燕姬酌蒲萄。葡萄酒出太原。银含凿落盏，金屑琵琶槽。遥想从军乐，应忘报国劳。紫微留北阙，绿野寄东皋。中书令即紫微令也。绿野堂在东都午桥庄也。忽忆前时会，多惭下客叨。清宵陪宴话，美景从游遨。花月还同赏，琴诗雅自操。朱弦拂宫徵，洪笔振风骚。近竹开方丈，依林架桔槔。春池八九曲，画舫两三艘。径滑苔黏屐，潭深水没篙。绿丝萦岸柳，红粉映楼桃。皆午桥庄中佳境。为穆先陈醴，招刘共藉糟。居易每十斋日在会，常蒙以二勒汤代酒也。刘梦得也。舞鬟金翡翠，歌颈玉蛴螬。盛德终难过，明时岂易遭。公虽慕张范，帝未舍伊皋。张良、范蠡。眷恋心方结，踟蹰首已搔。鸾皇上寥廓，燕雀任蓬蒿。欲献文狂简，徒烦思郁陶。可怜四百字，轻重抵鸿毛。,
法曲－美列圣，正华声也,白居易,法曲法曲歌大定，积德重熙有馀庆。永徽之人舞而咏，法曲法曲舞霓裳。政和世理音洋洋，开元之人乐且康。法曲法曲歌堂堂，堂堂之庆垂无疆。中宗肃宗复鸿业，唐祚中兴万万叶。法曲法曲合夷歌，夷声邪乱华声和。以乱干和天宝末，明年胡尘犯宫阙。乃知法曲本华风，苟能审音与政通。一从胡曲相参错，不辨兴衰与哀乐。愿求牙旷正华音，不令夷夏相交侵。,
南宾郡斋即事，寄杨万州,白居易,山上巴子城，山下巴江水。中有穷独人，强名为刺史。时时窃自哂，刺史岂如是。仓粟喂家人，黄缣裹妻子。莓苔翳冠带，雾雨霾楼雉。衙鼓暮复朝，郡斋卧还起。回头望南浦，亦在烟波里。而我复何嗟，夫君犹滞此。,
新丰折臂翁－戒边功也,白居易,新丰老翁八十八，头鬓眉须皆似雪。玄孙扶向店前行，左臂凭肩右臂折。问翁臂折来几年，兼问致折何因缘。翁云贯属新丰县，生逢圣代无征战。惯听梨园歌管声，不识旗枪与弓箭。无何天宝大征兵，户有三丁点一丁。点得驱将何处去，五月万里云南行。闻道云南有泸水，椒花落时瘴烟起。大军徒涉水如汤，未过十人二三死。村南村北哭声哀，儿别爷娘夫别妻。皆云前后征蛮者，千万人行无一回。是时翁年二十四，兵部牒中有名字。夜深不敢使人知，偷将大石捶折臂。张弓簸旗俱不堪，从兹始免征云南。骨碎筋伤非不苦，且图拣退归乡土。此臂折来六十年，一肢虽废一身全。至今风雨阴寒夜，直到天明痛不眠。痛不眠，终不悔，且喜老身今独在。不然当时泸水头，身死魂孤骨不收。应作云南望乡鬼，万人冢上哭呦呦。老人言，君听取。君不闻开元宰相宋开府，不赏边功防黩武。又不闻天宝宰相杨国忠，欲求恩幸立边功。边功未立生人怨，请问新丰折臂翁。,
奉和思黯相公以李苏州所寄太湖石奇状绝伦因,白居易,错落复崔嵬，苍然玉一堆。峰骈仙掌出，罅坼剑门开。峭顶高危矣，盘根下壮哉。精神欺竹树，气色压亭台。隐起磷磷状，凝成瑟瑟胚。廉棱露锋刃，清越扣琼瑰。岌嶪形将动，巍峨势欲摧。奇应潜鬼怪，灵合蓄云雷。黛润沾新雨，斑明点古苔。未曾栖鸟雀，不肯染尘埃。尖削琅玕笋，洼剜玛瑙罍。海神移碣石，画障簇天台。在世为尤物，如人负逸才。渡江一苇载，入洛五丁推。出处虽无意，升沉亦有媒。拔从水府底，置向相庭隈。对称吟诗句，看宜把酒杯。终随金砺用，不学玉山颓。疏傅心偏爱，园公眼屡回。共嗟无此分，虚管太湖来。,
东城寻春,白居易,老色日上面，欢情日去心。今既不如昔，后当不如今。今犹未甚衰，每事力可任。花时仍爱出，酒后尚能吟。但恐如此兴，亦随日销沉。东城春欲老，勉强一来寻。,
晚秋夜,白居易,碧空溶溶月华静，月里愁人吊孤影。花开残菊傍疏篱，叶下衰桐落寒井。塞鸿飞急觉秋尽，邻鸡鸣迟知夜永。凝情不语空所思，风吹白露衣裳冷。,
开元寺东池早春,白居易,池水暖温暾，水清波潋滟。簇簇青泥中，新蒲叶如剑。梅房小白裹，柳彩轻黄染。顺气草薰薰，适情鸥泛泛。旧游成梦寐，往事随阳焱。芳物感幽怀，一动平生念。,
赠别宣上人,白居易,上人处世界，清净何所似？似彼白莲花，在水不着水。性真悟泡幻，行洁离尘滓。修道来几时？身心俱到此。嗟予牵世网，不得长依止。离念与碧云，秋来朝夕起。,
春夜喜雪有怀王二十二,白居易,夜雪有佳趣，幽人出书帷。微寒生枕席，轻素封阶墀。坐罢楚弦曲，起吟班扇诗。明宜灭烛后，净爱褰帘时。窗引曙色早，庭销春气迟。山阴应有兴，不卧待徽之。,
送敏中新授户部员外郎西归,白居易,千里归程三伏天，官新身健马翩翩。行冲赤日加餐饭，上到青云稳着鞭。长庆老郎唯我在，客曹故事望君传。前鸿后雁行难续，相去迢迢二十年。长庆初予为主客郎中、知制诰，迁中书舍人，去今二十一年也。,
蚊蟆,白居易,巴徼炎毒早，二月蚊蟆生。咂肤拂不去，绕耳薨薨声。斯物颇微细，中人初甚轻。如有肤受谮，久则疮痏成。痏成无奈何，所要防其萌。幺虫何足道，潜喻儆人情。,
宿清源寺,白居易,往谪浔阳去，夜憩辋溪曲。今为钱塘行，重经兹寺宿。尔来几何岁，溪草二八绿。不见旧房僧，苍然新树木。虚空走日月，世界迁陵谷。我生寄其间，孰能逃倚伏。随缘又南去，好住东廊竹。,
立秋夕凉风忽至，炎暑稍消，即事咏怀，寄汴,白居易,袅袅檐树动，好风西南来。红缸霏微灭，碧幌飘飖开。披襟有馀凉，拂簟无纤埃。但喜烦暑退，不惜光阴催。河秋稍清浅，月午方裴回。或行或坐卧，体适心悠哉。美人在浚都，旌旗绕楼台。虽非沧溟阻，难见如蓬莱。蝉迎节又换，雁送书未回。君位日宠重，我年日摧颓。无因风月下，一举平生杯。,
离别难,白居易,绿杨陌上送行人，马去车回一望尘。不觉别时红泪尽，归来无泪可沾巾。,
西风,白居易,西风来几日，一叶已先飞。新霁乘轻屐，初凉换熟衣。浅渠销慢水，疏竹漏斜晖。薄暮青苔巷，家僮引鹤归。,
登商山最高顶,白居易,高高此山顶，四望唯烟云。下有一条路，通达楚与秦。或名诱其心，或利牵其身。乘者及负者，来去何云云。我亦斯人徒，未能出嚣尘。七年三往复，何得笑他人。,
香山居士写真诗,白居易,昔作少学士，图形入集贤。今为老居士，写貌寄香山。鹤毳变玄发，鸡肤换朱颜。前形与后貌，相去三十年。勿叹韶华子，俄成皤叟仙。请看东海水，亦变作桑田。,
曲江感秋二首,白居易,元和二年秋，我年三十七。长庆二年秋，我年五十一。中间十四年，六年居谴黜。穷通与荣悴，委运随外物。遂师庐山远，重吊湘江屈。夜听竹枝愁，秋看滟堆没。近辞巴郡印，又秉纶闱笔。晚遇何足言，白发映朱绂。销沉昔意气，改换旧容质。独有曲江秋，风烟如往日。疏芜南岸草，萧飒西风树。秋到未几时，蝉声又无数。莎平绿茸合，莲落青房露。今日临望时，往年感秋处。池中水依旧，城上山如故。独我鬓间毛，昔黑今垂素。荣名与壮齿，相避如朝暮。时命始欲来，年颜已先去。当春不欢乐，临老徒惊误。故作咏怀诗，题于曲江路。,
从同州刺史改授太子少傅分司,白居易,承华东署三分务，履道西池七过春。歌酒优游聊卒岁，园林萧洒可终身。留侯爵秩诚虚贵，疏受生涯未苦贫。月俸百千官二品，朝廷雇我作闲人。,
画竹歌,白居易,植物之中竹难写，古今虽画无似者。萧郎下笔独逼真，丹青以来唯一人。人画竹身肥拥肿，萧画茎瘦节节竦。人画竹梢死羸垂，萧画枝活叶叶动。不根而生从意生，不笋而成由笔成。野塘水边碕岸侧，森森两丛十五茎。婵娟不失筠粉态，萧飒尽得风烟情。举头忽看不似画，低耳静听疑有声。西丛七茎劲而健，省向天竺寺前石上见。东丛八茎疏且寒，忆曾湘妃庙里雨中看。幽姿远思少人别，与君相顾空长叹。萧郎萧郎老可惜，手颤眼昏头雪色。自言便是绝笔时，从今此竹尤难得。,
病中逢秋，招客夜酌,白居易,不见诗酒客，卧来半月余。合和新药草，寻检旧方书。晚霁烟景度，早凉窗户虚。雪生衰鬓久，秋入病心初。卧簟蕲竹冷，风襟邛葛疏。夜来身校健，小饮复何如？,
答友问,白居易,似玉童颜尽，如霜病鬓新。莫惊身顿老，心更老于身。,
答友问,白居易,大圭廉不割，利剑用不缺。当其斩马时，良玉不如铁。置铁在洪炉，铁消易如雪。良玉同其中，三日烧不热。君疑才与德，咏此知优劣。,
自诲,白居易,乐天乐天，来与汝言。汝宜拳拳，终身行焉。物有万类，锢人如锁。事有万感，爇人如火。万类递来，锁汝形骸。使汝未老，形枯如柴。万感递至，火汝心怀。使汝未死，心化为灰。乐天乐天，可不大哀，汝胡不惩往而念来。人生百岁七十稀，设使与汝七十期。汝今年已四十四，却后二十六年能几时。汝不思二十五六年来事，疾速倏忽如一寐。往日来日皆瞥然，胡为自苦于其间。乐天乐天，可不大哀。而今而后，汝宜饥而食，渴而饮；昼而兴，夜而寝；无浪喜，无妄忧；病则卧，死则休。此中是汝家，此中是汝乡，汝何舍此而去，自取其遑遑。遑遑兮欲安往哉，乐天乐天归去来。,
早春即事,白居易,眼重朝眠足，头轻宿酒醒。阳光满前户，雪水半中庭。物变随天气，春生逐地形。北檐梅晚白，东岸柳先青。葱垄抽羊角，松巢堕鹤翎。老来诗更拙，吟罢少人听。,
和微之听妻弹别鹤操因为解释其义依韵加四句,白居易,义重莫若妻，生离不如死。誓将死同穴，其奈生无子。商陵迫礼教，妇出不能止。舅姑明旦辞，夫妻中夜起。起闻双鹤别，若与人相似。听其悲唳声，亦如不得已。青田八九月，辽城一万里。徘徊去住云，呜咽东西水。写之在琴曲，听者酸心髓。况当秋月弹，先入忧人耳。怨抑掩朱弦，沉吟停玉指。一闻无儿叹，相念两如此。无儿虽薄命，有妻偕老矣。幸免生别离，犹胜商陵氏。,
赠苏少府,白居易,籍甚二十年，今日方款颜。相送嵩洛下，论心杯酒间。河亚懒出入，府寮多闭关。苍发彼此老，白日寻常闲。朝欲携手出，暮思联骑还。何当挈一榼？同宿龙门山。,
三月三日,白居易,画堂三月初三日，絮扑窗纱燕拂檐。莲子数杯尝冷酒，柘枝一曲试春衫。阶临池面胜看镜，户映花丛当下帘。指点楼南玩新月，玉钩素手两纤纤。,
欲与元八卜邻先有是赠,白居易,平生心迹最相亲，欲隐墙东不为身。明月好同三径夜，绿杨宜作两家春。每因暂出犹思伴，岂得安居不择邻。何独终身数相见，子孙长作隔墙人。,
春暮寄元九,白居易,梨花结成实，燕卵花为雏。时物又若此，道情复何如？但觉日月促，不嗟年岁徂。浮生都是梦，老小亦何殊？唯与故人别，江陵初谪居。时时一相见，此意未全除。,
和微之诗二十三首并序,白居易,微之又以近作四十三首寄来，命仆继和，其间瘀絮四百字、车斜二十篇者流，皆韵剧辞殚，瑰奇怪谲。又题云：奉烦只此一度，乞不见辞。意欲定霸取威，置仆于穷地耳。大凡依次用韵，韵同而意殊；约体为文，文成而理胜。此足下素所长者，仆何有焉？今足下果用所长，过蒙见窘，然敌则气作，急则计生，四十二章麾扫并毕，不知大敌以为如何？夫斫石破山，先观迹；发矢中的，兼听弦声。以足下来章惟求相困，故老仆报语不觉大夸。况曩者唱酬，近来因继，已十六卷，凡千余首矣。其为敌也，当今不见；其为多也，从古未闻。所谓天下英雄，唯使君与操耳。戏及此者，亦欲三千里外一破愁颜，勿示他人以取笑诮。乐天白。,
浔阳三题并序,白居易,庐山多桂树，湓浦多修竹，东林寺有白莲华，皆植物之贞劲秀异者，虽宫囿省寺中，未必能尽有。夫物以多为贱，故南方人不贵重之。至有蒸爨其桂，剪弃其竹，白眼于莲花者。予惜其不生于北土也，因赋三题以唁之。,
十年三月三十日，别微之于沣上，十四年三月,白居易,沣水店头春尽日，送君上马谪通川。夷陵峡口明月夜，此处逢君是偶然。一别五年方见面，相携三宿未回船。坐从日暮唯长叹，语到天明竟未眠。齿发蹉跎将五十，关河迢递过三千。生涯共寄沧江上，乡国俱抛白日边。往事渺茫都似梦，旧游流落半归泉。醉悲洒泪春杯里，吟苦支颐晓烛前。莫问龙钟恶官职，且听清脆好文篇。别来只是成诗癖，老去何曾更酒颠。各限王程须去住，重开离宴贵留连。黄牛渡北移征棹，白狗崖东卷别筵。神女台云闲缭绕，使君滩水急潺湲，风凄暝色愁杨柳，月吊宵声哭杜鹃。万丈赤幢潭底日，一条白练峡中天。君还秦地辞炎徼，我向忠州入瘴烟。未死会应相见在，又知何地复何年。,
与梦得偶同到敦诗宅感而题壁,白居易,山东才副苍生愿，川上俄惊逝水波。汉书云：山东出相。履道凄凉新第宅，宣城零落旧笙歌。敦诗宅在履道，修造初成。崔家妓乐，多归宣州也。园荒唯有薪堪采，门冷兼无雀可罗。今日相逢偶同到，伤心不是故经过。,
三月三日,白居易,暮春风景初三日，流世光阴半百年。欲作闲游无好伴，半江惆怅却回船。,
和酬郑侍御东阳春闷放怀追越游见寄,白居易,君得嘉鱼置宾席，乐如南有嘉鱼时。劲气森爽竹竿竦，妍文焕烂芙蓉披。载笔在幕名已重，补衮于朝官尚卑。一缄疏入掩谷永，三都赋成排左思。自言拜辞主人后，离心荡飏风前旗。东南门馆别经岁，春眼怅望秋心悲。昨日嘉鱼来访我，方驾同出何所之。乐游原头春尚早，百舌新语声椑椑。日趁花忙向南拆，风催柳急从东吹。流年惝怳不饶我，美景鲜妍来为谁。红尘三条界阡陌，碧草千里铺郊畿。馀霞断时绮幅裂，斜云展处罗文纰。暮钟远近声互动，暝鸟高下飞追随。酒酣将归未能去，怅然回望天四垂。生何足养嵇著论，途何足泣杨涟洏。胡不花下伴春醉，满酌绿酒听黄鹂。嘉鱼点头时一叹，听我此言不知疲。语终兴尽各分散，东西轩骑分逶迤。此诗勿遣闲人见，见恐与他为笑资。白首旧寮知我者，凭君一咏向周师。,
令公南庄花柳正盛欲偷一赏先寄二篇,白居易,最忆楼花千万朵，偏怜堤柳两三株。拟提社酒携村妓，擅入朱门莫怪无。映楼桃花，拂堤垂柳是庄上最胜绝处，故举以为对。可惜亭台闲度日，欲偷风景暂游春。只愁花里莺饶舌，飞入宫城报主人。,
醉后,白居易,酒后高歌且放狂，门前闲事莫思量。犹嫌小户长先醒，不得多时住醉乡。,
岁晚旅望,白居易,朝来暮去星霜换，阴惨阳舒气序牵。万物秋霜能坏色，四时冬日最凋年。烟波半露新沙地，鸟雀群飞欲雪天。向晚苍苍南北望，穷阴旅思两无边。,
和微之诗二十三首·和新楼北园偶集，从孙公,白居易,闻君新楼宴，下对北园花。主人既贤豪，宾客皆才华。初筵日未高，中饮景已斜。天地为幕席，富贵如泥沙。嵇刘陶阮徒，不足置齿牙。卧瓮鄙毕卓，落帽嗤孟嘉。芳草供枕藉，乱莺助喧哗。醉乡得道路，狂海无津涯。一岁春又尽，百年期不赊。同醉君莫辞，独醒古所嗟。销愁若沃雪，破闷如割瓜。称觞起为寿，此乐无以加。歌声凝贯珠，舞袖飘乱麻。相公谓四座，今日非自夸。有奴善吹笙，有婢弹琵琶。十指纤若笋，双鬟黳如鸦。履舄起交杂，杯盘散纷拏。归去勿拥遏，倒载逃难遮。明日宴东武，后日游若耶。岂独相公乐，讴歌千万家。,
和裴令公一日日一年年杂言见赠,白居易,一日日，作老翁。一年年，过春风。公心不以贵隔我，我散唯将闲伴公。我无才能忝高秩，合是人间闲散物。公有功德在生民，何因得作自由身？前日魏王潭上宴连夜，今日午桥池头游拂晨。山客砚前吟待月，野人樽前醉送春。不敢与公闲中争第一，亦应占得第二第三人。,
春日题乾元寺上方最高峰亭,白居易,危亭绝顶四无邻，见尽三千世界春。但觉虚空无障碍，不知高下几由旬？回看官路三条线，却望都城一片尘。宾客暂游无半日，王侯不到便终身。始知天造空闲境，不为忙人富贵人。,
轿?钏罩荨?,白居易,拔从水府底，置向相庭隈。对称吟诗句，看宜把酒杯。终随金砺用，不学玉山颓。疏傅心偏爱，园公眼屡回。共嗟无此分，虚管太湖来。居易与梦得俱典姑苏，而不获此石。,
风雪中作,白居易,岁暮风动地，夜寒雪连天。老夫何处宿，暖帐温炉前。两重褐绮衾，一领花茸毡。粥熟呼不起，日高安稳眠。是时心与身，了无闲事牵。以此度风雪，闲居来六年。忽思远游客，复想早朝士。踏冻侵夜行，凌寒未明起。心为身君父，身为心臣子。不得身自由，皆为心所使。我心既知足，我身自安止。方寸语形骸，吾应不负尔。,
答元八宗简同游曲江后明日见赠,白居易,长安千万人，出门各有营。唯我与夫子，信马悠悠行。行到曲江头，反照草树明。南山好颜色，病客有心情。水禽翻白羽，风荷袅翠茎。何必沧浪去，即此可濯缨。时景不重来，赏心难再并。坐愁红尘里，夕鼓咚咚声。归来经一宿，世虑稍复生。赖闻瑶华唱，再得尘襟清。,
答韦八,白居易,丽句劳相赠，佳期恨有违。早知留酒待，悔不趁此归。春尽绿醅老，雨多红萼稀。今朝如一醉，犹得及芳菲。,
病假中南亭闲望,白居易,欹枕不视事，两日门掩关。始知吏役身，不病不得闲。闲意不在远，小亭方丈间。西檐竹梢上，坐见太白山。遥愧峰上云，对此尘中颜。,
思子台有感二首,白居易,曾家机上闻投杼，尹氏园中见掇蜂。但以恩情生隙罅，何人不解作江充。闇生魑魅蠹生虫，何异谗生疑阻中。但使武皇心似烛，江充不敢作江充。,
题喷玉泉,白居易,泉喷声如玉，潭澄色似空。练垂青嶂上，珠泻绿盆中。溜滴三秋雨，寒生六月风。何时此岩下，来作濯缨翁。,
酬梦得见喜疾瘳,白居易,暖卧摩绵褥，寒倾药酒螺。昏昏布裘底，病醉睡相和。末疾徒云尔，余年有几何？传云：风淫末疾。末谓四肢。须知差与否，相去校无多。,
予与微之，老而无子，发于言叹，著在诗篇。,白居易,常忧到老都无子，何况新生又是儿。阴德自然宜有庆，皇天可得道无知。于公阴德.其后蕃昌。皇天无知，伯道无儿。一园水竹今为主，百卷文章更付谁。微之履信新居多水竹也。微之文集凡一百卷。莫虑鹓雏无浴处，即应重入凤凰池。五十八翁方有后，静思堪喜亦堪嗟。一珠甚小还惭蚌，八子虽多不羡鸦。秋月晚生丹桂实，春风新长紫兰芽。持杯祝愿无他语，慎勿顽愚似汝爷。,
题裴晋公女几山刻石诗后,白居易,何处画功业，何处题诗篇。麒麟高阁上，女几小山前。尔后多少时，四朝二十年。贼骨化为土，贼垒犁为田。一从贼垒平，陈蔡民晏然。骡军成牛户，鬼火变人烟。蔡寇号骡子军。陈蔡间农骁锐者，人畜牛者，呼为牛户。生子已嫁娶，种桑亦丝绵。皆云公之德，欲报无由缘。公今在何处，守都镇三川。旧宅留永乐，新居开集贤。公今在何官，被衮珥貂蝉。战袍破犹在，髀肉生欲圆。襟怀转萧洒，气力弥精坚。登山不拄杖，上马能掉鞭。利泽浸入池，福降升自天。昔号天下将，今称地上仙。勿追赤松游，勿拍洪崖肩。商山有遗老，可以奉周旋。,
香炉峰下新卜山居草堂初成偶题东壁五首,白居易,五架三间新草堂，石阶桂柱竹编墙。南檐纳日冬天暖，北户迎风夏月凉。洒砌飞泉才有点，拂窗斜竹不成行。来春更葺东厢屋，纸阁芦帘着孟光。,
足疾,白居易,足疾无加亦不瘳，绵春历夏复经秋。开颜且酌樽中酒，代步多乘池上舟。幸有眼前衣食在，兼无身后子孙忧。应须学取陶彭泽，但委心形任去留。,
江楼望归　时避难在越中。,白居易,满眼云水色，月明楼上人。旅愁春入越，乡梦夜归秦。道路通荒服，田园隔虏尘。悠悠沧海畔，十载避黄巾。,
自题,白居易,老宜官冷静，贫赖俸优饶。热月无堆案，寒天不趁朝。傍看应寂寞，自觉甚逍遥。徒对盈樽酒，兼无愁可销。,
彭蠡湖晚归,白居易,彭蠡湖天晚，桃花水气春。鸟飞千白点，日没半红轮。何必为迁客，无劳是病身。但来临此望，少有不愁人。,
喜陈兄至,白居易,黄鸟啼欲歇，青梅结半成。坐怜春物尽，起入东园行。携觞懒独酌，忽闻叩门声。闲人犹喜至，何况是陈兄。从容尽日语，稠叠长年情。勿轻一盏酒，可以话平生。,
官舍内新凿小池,白居易,帘下开小池，盈盈水方积。中底铺白沙，四隅甃青石。勿言不深广，但取幽人适。泛滟微雨朝，泓澄明月夕。岂无大江水，波浪连天白。未如床席前，方丈深盈尺。清浅可狎弄，昏烦聊漱涤。最爱晓暝时，一片秋天碧。,
自题,白居易,功名宿昔人多许，宠辱斯须自不知。一旦失恩先左降，三年随例未量移。马头觅角生何日？石火敲光住几时？前事是身俱若此，空门不去欲何之？,
约心,白居易,黑鬓丝雪侵，青袍尘土涴。兀兀复腾腾，江城一上佐。朝就高斋上，薰然负暄卧。晚下小池前，澹然临水坐。已约终身心，长如今日过。,
对酒有怀寄李十九郎中,白居易,往年江外抛桃叶，结之也。去岁楼中别柳枝。樊、蛮也。寂寞春来一杯酒，此情唯有李君知。吟君旧句情难忘，风月何时是尽时？李君尝有悼故妓诗云：直应人世无风月，始是心中忘却时。今故云。,
二王后－明祖宗之意也,白居易,二王后，彼何人，介公酅公为国宾，周武隋文之子孙。古人有言天下者，非是一人之天下。周亡天下传于隋，隋人失之唐得之。唐兴十叶岁二百，介公酅公世为客。明堂太庙朝享时，引居宾位备威仪。备威仪，助郊祭，高祖太宗之遗制。不独兴灭国，不独继绝世。欲令嗣位守文君，亡国子孙取为戒。,
送友人上峡赴东川辞命,白居易,见说瞿塘峡，斜衔滟滪根。难于寻鸟路，险过上龙门。羊角风头急，桃花水色浑。山回若鳌转，舟入似鲸吞。岸合愁天断，波跳恐地翻。怜君经此去，为感主人恩。,
病中宴坐,白居易,有酒病不饮，有诗慵不吟。头眩罢垂钩，手痹休援琴。竟日悄无事，所居闲且深。外安支离体，中养希夷心。窗户纳秋景，竹木澄夕阴。宴坐小池畔，清风时动襟。,
司天台－引古以儆今也,白居易,司天台，仰观俯察天人际。羲和死来职事废，官不求贤空取艺。昔闻西汉元成间，上陵下替谪见天。北辰微闇少光色，四星煌煌如火赤。耀芒动角射三台，上台半灭中台坼。是时非无太史官，眼见心知不敢言。明朝趋入明光殿，唯奏庆云寿星见。天文时变两如斯，九重天子不得知。不得知，安用台高百尺为。,
驯犀－感为政之难终也,白居易,驯犀驯犀通天犀，躯貌骇人角骇鸡。海蛮闻有明天子，驱犀乘传来万里。一朝得谒大明宫，欢呼拜舞自论功。五年驯养始堪献，六译语言方得通。上嘉人兽俱来远，蛮馆四方犀入苑。秣以瑶刍锁以金，故乡迢递君门深。海鸟不知钟鼓乐，池鱼空结江湖心。驯犀生处南方热，秋无白露冬无雪。一入上林三四年，又逢今岁苦寒月。饮冰卧霰苦蜷跼，角骨冻伤鳞甲蹜。驯犀死，蛮儿啼，向阙再拜颜色低。奏乞生归本国去，恐身冻死似驯犀。君不见建中初，驯象生还放林邑。君不见贞元末，驯犀冻死蛮儿泣。所嗟建中异贞元，象生犀死何足言。,
五弦弹－恶郑之夺雅也,白居易,五弦弹，五弦弹，听者倾耳心寥寥。赵璧知君入骨爱，五弦一一为君调。第一第二弦索索，秋风拂松疏韵落。第三第四弦泠泠，夜鹤忆子笼中鸣。第五弦声最掩抑，陇水冻咽流不得。五弦并奏君试听，凄凄切切复铮铮。铁击珊瑚一两曲，冰泻玉盘千万声。铁声杀，冰声寒。杀声入耳肤血憯，寒气中人肌骨酸。曲终声尽欲半日，四坐相对愁无言。座中有一远方士，唧唧咨咨声不已。自叹今朝初得闻，始知孤负平生耳。唯忧赵璧白发生，老死人间无此声。远方士，尔听五弦信为美，吾闻正始之音不如是。正始之音其若何，朱弦疏越清庙歌。一弹一唱再三叹，曲澹节稀声不多。融融曳曳召元气，听之不觉心平和。人情重今多贱古，古琴有弦人不抚。更从赵璧艺成来，二十五弦不如五。,
花下对酒二首,白居易,蔼蔼江气春，南宾闰正月。梅樱与桃杏，次第城上发。红房烂簇火，素艳纷团雪。香惜委风飘，愁牵压枝折。楼中老太守，头上新白发。冷澹病心情，暄和好时节。故园音信断，远郡亲宾绝。欲问花前樽，依然为谁设？引手攀红樱，红樱落似霰。仰首看白日，白日走如箭。年芳与时景，顷刻犹衰变。况是血肉身，安能长强健？人心苦迷执，慕贵忧贫贱。愁色常在眉，欢容不上面。况吾头半白，把镜非不见。何必花下杯，更待他人劝？,
夜闻筝中弹潇湘送神曲感旧,白居易,缥缈巫山女，归来七八年。殷勤湘水曲，留在十三弦。苦调吟还出，深情咽不传。万重云水思，今夜月明前。,
过李生,白居易,蘋小蒲叶短，南湖春水生。子近湖边住，静境称高情。我为郡司马，散拙无所营。使君知性野，衙退任闲行。行携小榼出，逢花辄独倾。半酣到子舍，下马扣柴荆。何以引我步，绕篱竹万茎。何以醒我酒，吴音吟一声。须臾进野饭，饭稻茹芹英。白瓯青竹箸，俭洁无膻腥。欲去复裴回，夕鸦已飞鸣。何当重游此，待君湖水平。,
路逢青州王大夫赴镇立马赠别,白居易,大旆拥金羁，书生得者稀。何劳问官职，岂不见光辉。赫赫人争看，翩翩马欲飞。不期前岁尹，驻节语依依。前年春，余为河南尹，王为少尹。,
自望秦赴五松驿，马上偶睡，睡觉成吟,白居易,长途发已久，前馆行未至。体倦目已昏，瞌然遂成睡。右袂尚垂鞭，左手暂委辔。忽觉问仆夫，才行百步地。形神分处所，迟速相乖异。马上几多时，梦中无限事。诚哉达人语，百龄同一寐。,
和李中丞与李给事山居雪夜同宿小酌,白居易,宪府触邪峨豸角，琐闱驳正犯龙鳞。二人当官盛事，为时所称也。那知近地斋居客，忽作深山同宿人。一盏寒灯云外夜，数杯温酎雪中春。林泉莫作多时计，谏猎登封忆旧臣。,
逸老,白居易,白日下駸駸，青天高浩浩。人生在其中，适时即为好。劳我以少壮，息我以衰老。顺之多吉寿，违之或凶夭。我初五十八，息老虽非早。一闲十三年，所得亦不少。况加禄仕后，衣食常温饱。又从风疾来，女嫁男婚了。胸中一无事，浩气凝襟抱。飘若云信风，乐于鱼在藻。桑榆坐已暮，钟漏行将晓。皤然七十翁，亦足称寿考。筋骸本非实，一束芭蕉草。眷属偶相依，一夕同栖鸟。去何有顾恋，住亦无忧恼。生死尚复然，其余安足道。是故临老心，冥然合玄造。,
叹老三首,白居易,晨兴照青镜，形影两寂寞。少年辞我去，白发随梳落。万化成于渐，渐衰看不觉。但恐镜中颜，今朝老于昨。人年少满百，不得长欢乐。谁会天地心，千龄与龟鹤。吾闻善医者，今古称扁鹊。万病皆可治，唯无治老药。我有一握发，梳理何稠直。昔似玄云光，今如素丝色。匣中有旧镜，欲照先叹息。自从头白来，不欲明磨拭。鸦头与鹤颈，至老常如墨。独有人鬓毛，不得终身黑。前年种桃核，今岁成花树。去岁新婴儿，今年已学步。但惊物长成，不觉身衰暮。去矣欲何如，少年留不住。因书今日意，遍寄诸亲故。壮岁不欢娱，长年当悔悟。,
秋池,白居易,洗浪清风透水霜，水边闲坐一绳床。眼尘心垢见皆尽，不是秋池是道场。,
清调吟,白居易,索索风戒寒，沉沉日藏耀。劝君饮浊醪，听我吟清调。芳节变穷阴，朝光成夕照。与君生此世，不合长年少。今晨从此过，明日安能料？若不结跏禅，即须开口笑。,
狂歌词,白居易,明月照君席，白露沾我衣。劝君酒杯满，听我狂歌词。五十已后衰，二十已前痴。昼夜又分半，其间几何时。生前不欢乐，死后有馀赀。焉用黄墟下，珠衾玉匣为。,
醉中得上都亲友书，以予停俸多时，忧问贫乏,白居易,头白醉昏昏，狂歌秋复春。一生耽酒客，五度弃官人。苏州、刑部侍郎、河南尹、同州刺史、太子少傅皆以病免也。异世陶元亮，前生刘伯伦。卧将琴作枕，行以锸随身。岁要衣三对，年支谷一囷。园葵烹佐饭，林叶扫添薪。没齿甘蔬食，摇头谢缙绅。自能抛爵禄，终不恼交亲。但得杯中渌，从生甑上尘。烦君问生计，忧醒不忧贫。,
喜晴联句,白居易,苦雨晴何喜，喜于未雨时。气收云物变，声乐鸟乌知。--白居易蕙泛光风圃，兰开皎月池。千峰分远近，九陌好追随。--王起白日开天路，玄阴卷地维。余清在林薄，新照入涟漪。--刘禹锡碧树凉先落，青芜湿更滋。晒毛经浴鹤，曳尾出泥龟。--白居易舞去商羊速，飞来野马迟。柱边无润础，台上有游丝。--王起桥净行尘息，堤长禁柳垂。宫城开睥睨，观阙丽罘罳。--刘禹锡洛水澄清镇，嵩烟展翠帷。梁成虹乍见，市散蜃初移。--白居易藉草风犹暖，攀条露已晞。屋穿添碧瓦，墙缺召金锤。--王起迥彻来双目，昏烦去四支。霞文晚焕烂，星影夕参差。--刘禹锡爽助门庭肃，寒摧草木衰。黄干向阳菊，红洗得霜梨。--白居易假盖闲谁惜，弹弦燥更悲。散蹄良马稳，炙背野人宜。--王起洞户晨晖入，空庭宿雾披。推林出书目，倾笥上衣椸。--刘禹锡道路行非阻，轩车望可期。无辞访圭窦，且愿见琼枝。--白居易山阁蓬莱客，储宫羽翼师。每优陪丽句，何暇觌英姿。--王起玩景方搔首，怀人尚敛眉。因吟仲文什，高兴尽于斯。--刘禹锡,
三谣·蟠木谣,白居易,蟠木蟠木，有似我身；不中乎器，无用于人。下拥肿而上辚菌，桷不桷兮轮不轮。天子建明堂兮既非梁栋，诸侯斫大辂兮材又不中。唯我病夫，或有所用。用尔为几，承吾臂支吾颐而已矣。不伤尔性，不枉尔理。尔怏怏为几之外，无所用尔。尔既不材，吾亦不材，胡为乎人间裴回？蟠木蟠木，吾与汝归草堂去来。,
自咏五首,白居易,朝亦随群动，暮亦随群动。荣华瞬息间，求得将何用。形骸与冠盖，假合相戏弄。但异睡着人，不知梦是梦。一家五十口，一郡十万户。出为差科头，入为衣食主。水旱合心忧，饥寒须手抚。何异食蓼虫，不知苦是苦。公私颇多事，衰惫殊少欢。迎送宾客懒，鞭笞黎庶难。老耳倦声乐，病口厌杯盘。既无可恋者，何以不休官。一日复一日，自问何留滞。为贪逐日俸，拟作归田计。亦须随丰约，可得无限剂。若待足始休，休官在何岁。官舍非我庐，官园非我树。洛中有小宅，渭上有别墅。既无婚嫁累，幸有归休处。归去诚已迟，犹胜不归去。,
和梦游春诗一百韵,白居易,昔君梦游春，梦游仙山曲。怳若有所遇，似惬平生欲。因寻菖蒲水，渐入桃花谷。到一红楼家，爱之看不足。池流渡清泚，草嫩蹋绿蓐。门柳暗全低，檐樱红半熟。转行深深院，过尽重重屋。乌龙卧不惊，青鸟飞相逐。渐闻玉珮响，始辨珠履躅。遥见窗下人，娉婷十五六。霞光抱明月，莲艳开初旭。缥缈云雨仙，氛氲兰麝馥。风流薄梳洗，时世宽妆束。袖软异文绫，裾轻单丝縠。裙腰银线压，梳掌金筐蹙。带襭紫蒲萄，袴花红石竹。凝情都未语，付意微相瞩。眉敛远山青，鬟低片云绿。帐牵翡翠带，被解鸳鸯襆。秀色似堪餐，秾华如可掬。半卷锦头席，斜铺绣腰褥。朱唇素指匀，粉汗红绵扑。心惊睡易觉，梦断魂难续。笼委独栖禽，剑分连理木。存诚期有感，誓志贞无黩。京洛八九春，未曾花里宿。壮年徒自弃，佳会应无复。鸾歌不重闻，凤兆从兹卜。韦门女清贵，裴氏甥贤淑。罗扇夹花灯，金鞍攒绣毂。既倾南国貌，遂坦东床腹。刘阮心渐忘，潘杨意方睦。新修履信第，初食尚书禄。九酝备圣贤，八珍穷水陆。秦家重萧史，彦辅怜卫叔。朝馔馈独盘，夜醪倾百斛。亲宾盛辉赫，妓乐纷晔煜。宿醉才解酲，朝欢俄枕麹。饮过君子争，令甚将军酷。酩酊歌鹧鸪，颠狂舞鸲鹆。月流春夜短，日下秋天速。谢傅隙过驹，萧娘风过烛。全凋蕣花折，半死梧桐秃。暗镜对孤鸾，哀弦留寡鹄。凄凄隔幽显，冉冉移寒燠。万事此时休，百身何处赎。提携小儿女，将领旧姻族。再入朱门行，一傍青楼哭。枥空无厩马，水涸失池鹜。摇落废井梧，荒凉故篱菊。莓苔上几阁，尘土生琴筑。舞榭缀蟏蛸，歌梁聚蝙蝠。嫁分红粉妾，卖散苍头仆。门客思彷徨，家人泣咿噢。心期正萧索，宦序仍拘跼。怀策入崤函，驱车辞郏鄏。逢时念既济，聚学思大畜。端详筮仕蓍，磨拭穿杨镞。始从雠校职，首中贤良目。一拔侍瑶墀，再升纡绣服。誓酬君王宠，愿使朝廷肃。密勿奏封章，清明操宪牍。鹰鞲中病下，豸角当邪触。纠谬静东周，申冤动南蜀。危言诋阍寺，直气忤钧轴。不忍曲作钩，乍能折为玉。扪心无愧畏，腾口有谤讟。只要明是非，何曾虞祸福。车摧太行路，剑落酆城狱。襄汉问修途，荆蛮指殊俗。谪为江府掾，遣事荆州牧。趋走谒麾幢，喧烦视鞭朴。簿书常自领，缧囚每亲鞫。竟日坐官曹，经旬旷休沐。宅荒渚宫草，马瘦畬田粟。薄俸等涓毫，微官同桎梏。月中照形影，天际辞骨肉。鹤病翅羽垂，兽穷爪牙缩。行看须间白，谁劝杯中绿。时伤大野麟，命问长沙鵩。夏梅山雨渍，秋瘴江云毒。巴水白茫茫，楚山青簇簇。吟君七十韵，是我心所蓄。既去诚莫追，将来幸前勖。欲除忧恼病，当取禅经读。须悟事皆空，无令念将属。请思游春梦，此梦何闪倏。艳色即空花，浮生乃焦谷。良姻在嘉偶，顷克为单独。入仕欲荣身，须臾成黜辱。合者离之始，乐兮忧所伏。愁恨僧祇长，欢荣刹那促。觉悟因傍喻，迷执由当局。膏明诱暗蛾，阳焱奔痴鹿。贪为苦聚落，爱是悲林麓。水荡无明波，轮回死生辐。尘应甘露洒，垢待醍醐浴。障要智灯烧，魔须慧刀戮。外熏性易染，内战心难衄。法句与心王，期君日三复。,
闲出,白居易,兀兀出门何处去，新昌街晚树阴斜。马蹄知意缘行熟，不向杨家即庾家。,
初入太行路,白居易,天冷日不光，太行峰苍莽上声。尝闻此中险，今我方独往。马蹄冻且滑，羊肠不可上。若比世路难，犹自平于掌。,
得潮州杨相公继之书并诗以此寄之,白居易,诗情书意两殷勤，来自天南瘴海滨。初睹银钩还启齿，细吟琼什欲沾巾。凤池隔绝三千里，蜗舍沉冥十五春。唯有新昌故园月，至今分照两乡人。凤池，属杨相也。蜗舍，自谓也。,
每见吕南二郎中新文辄窃有所叹惜因成长句以,白居易,双金百炼少人知，纵我知君徒尔为。望梅阁老无妨渴，二贤词藻赡丽，众多以予曾忝制诰，故呼阁老。画饼尚书不救饥。喻无益自戏也。白日回头看又晚，青云举足蹑何迟。壮年可惜虚销掷，遣把闲杯吟咏诗。,
济源上枉舒员外两篇因酬六韵,白居易,歇手不判案，举头仍见山。虽来鞍马上，不离诗酒间。济源三临泛，王屋一登攀。犹嫌百里近，祇得十日闲。明朝却归府，尘事如循环。犹听瑶华曲，稍开风土颜。,
东林寺白莲,白居易,东林北塘水，湛湛见底青。中生白芙蓉，菡萏三百茎。白日发光彩，清飚散芳馨。泄香银囊破，泻露玉盘倾。我渐尘垢眼，见此琼瑶英。乃知红莲花，虚得清净名。夏萼敷未歇，秋房结才成。夜深众僧寝，独起绕池行。欲收一棵子，寄向长安城。但恐出山去，人间种不生。,
闲出,白居易,身外无羁束，心中少是非。被花留便住，逢酒醉方归。人事行时少，官曹入日稀。春寒游正好，稳马薄绵衣。,
闲游即事,白居易,郊野游行熟，村园次第过。蓦山寻浥涧，蹋水渡伊河。寒食青青草，春风瑟瑟波。逢人共杯酒，随马有笙歌。胜事经非少，芳辰过亦多。还须自知分，不老拟如何。,
咏身,白居易,自中风来三历闰，从悬车后几逢春。周南留滞称遗老，汉上羸残号半人。薄有文章传子弟，断无书札答交亲。馀年自问将何用，恐是人间剩长身。,
春夜宴席上戏赠裴淄州,白居易,九十不衰真地仙，六旬犹健亦天怜。今年相遇莺花月，此夜同欢歌酒筵。四座齐声和丝竹，两家随分斗金钿。留君到晓无他意，图向君前作少年。,
寄韬光禅师,白居易,一山门作两山门，两寺原从一寺分。东涧水流西涧水，南山云起北山云。前台花发后台见，上界钟声下界闻。遥想吾师行道处，天香桂子落纷纷。,
五弦,白居易,清歌且罢唱，红袂亦停舞。赵叟抱五弦，宛转当胸抚。大声粗若散，飒飒风和雨。小声细欲绝，切切鬼神语。又如鹊报喜，转作猿啼苦。十指无定音，颠倒宫徵羽。坐客闻此声，形神若无主。行客闻此声，驻足不能举。嗟嗟俗人耳，好今不好古。所以绿窗琴，日日生尘土。,
歌舞,白居易,秦中岁云暮，大雪满皇州。雪中退朝者，朱紫尽公侯。贵有风雪兴，富无饥寒忧。所营唯第宅，所务在追游。朱门车马客，红烛歌舞楼。欢酣促密坐，醉暖脱重裘。秋官为主人，廷尉居上头。日中为一乐，夜半不能休。岂知阌乡狱，中有冻死囚。,
晚春酒醒寻梦得,白居易,料合同惆怅，花残酒亦残。醉心忘老易，醒眼别春难。独出虽慵懒，相逢定喜欢。还携小蛮去，试觅老刘看。小蛮，酒榼名也。,
题天柱峰,白居易,太微星斗拱琼宫，圣祖琳宫镇九垓。天柱一峰擎日月，洞门千仞锁云雷。玉光白橘相争秀，金翠佳莲蕊鬬开。时访左慈高隐处，紫清仙鹤认巢来。,
又和令公新开龙泉晋水二池,白居易,旧有潢污泊，今为白水塘。笙歌闻四面，楼阁在中央。春变烟波色，晴添树木光。龙泉信为美，莫忘午桥庄。,
和微之诗二十三首·和朝回与王炼师游南山下,白居易,蔼蔼春景馀，峨峨夏云初。躞蹀退朝骑，飘飖随风裾。晨从四丞相，入拜白玉除。暮与一道士，出寻青溪居。吏隐本齐致，朝野孰云殊。道在有中适，机忘无外虞。但愧烟霄上，鸾凤为吾徒。又惭云林间，鸥鹤不我疏。坐倾数杯酒，卧枕一卷书。兴酣头兀兀，睡觉心于于。以此送日月，问师为何如。,
江楼偶宴赠同座,白居易,南浦闲行罢，西楼小宴时。望湖凭槛久，待月放杯迟。江果尝卢橘，山歌听竹枝。相逢且同乐，何必旧相知？,
北亭招客,白居易,疏散郡丞同野客，幽闲官舍抵山家。春风北户千茎竹，晚日东园一树花。小盏吹醅尝冷酒，深炉敲火炙新茶。能来尽日观棋否？太守知慵放晚衙。,
初冬即事呈梦得,白居易,青毡帐暖喜微雪，红地炉深宜早寒。走笔小诗能和否，泼醅新酒试尝看。僧来乞食因留宿，客到开樽便共欢。临老交亲零落尽，希君恕我取人宽。,
送客南迁,白居易,我说南中事，君应不愿听。曾经身困苦，不觉语叮咛。烧处愁云梦，波时忆洞庭。春畬烟勃勃，秋瘴露冥冥。蚊蚋经冬活，鱼龙欲雨腥。水虫能射影，山鬼解藏形。穴掉巴蛇尾，林飘鸩鸟翎。飓风千里黑，苋草四时青。客似惊弦雁，舟如委浪萍。谁人劝言笑？何计慰漂零？慎勿琴离膝，长须酒满瓶。大都从此去，宜醉不宜醒。,
感悟妄缘，题如上人壁,白居易,自从为騃童，直至作衰翁。所好随年异，为忙终日同。弄沙成佛塔，锵玉谒王宫。彼此皆儿戏，须臾即色空。有营非了义，无著是真宗。兼恐勤修道，犹应在妄中。,
初除户曹，喜而言志,白居易,诏授户曹掾，捧认感君恩。感恩非为己，禄养及吾亲。弟兄俱簪笏，新妇俨衣巾。罗列高堂下，拜庆正纷纷。俸钱四五万，月可奉晨昏。廪禄二百石，岁可盈仓囷。喧喧车马来，贺客满我门。不以我为贪，知我家内贫。置酒延贺客，客容亦欢欣。笑云今日后，不复忧空樽。答云如君言，愿君少逡巡。我有平生志，醉后为君陈。人生百岁期，七十有几人。浮荣及虚位，皆是身之宾。唯有衣与食，此事粗关身。苟免饥寒外，余物尽浮云。,
县西郊秋寄赠马造,白居易,紫阁峰西清渭东，野烟深处夕阳中。风荷老叶萧条绿，水蓼残花寂寞红。我厌宦游君失意，可怜秋思两心同。,
自问,白居易,黑花满眼丝满头，早衰因病病因愁。宦途气味已谙尽，五十不休何日休？,
狂言示诸侄,白居易,世欺不识字，我忝攻文笔。世欺不得官，我忝居班秩。人老多病苦，我今幸无疾。人老多忧累，我今婚嫁毕。心安不移转，身泰无牵率。所以十年来，形神闲且逸。况当垂老岁，所要无多物。一裘暖过冬，一饭饱终日。勿言舍宅小，不过寝一室。何用鞍马多，不能骑两匹。如我优幸身，人中十有七。如我知足心，人中百无一。傍观愚亦见，当己贤多失。不敢论他人，狂言示诸侄。,
西楼,白居易,小郡大江边，危楼夕照前。青芜卑湿地，白露深泬寥天。乡国此时阻，家书何处传？仍闻陈蔡戍，转战已三年。,
送文畅上人东游,白居易,得道即无著，随缘西复东。貌依年腊老，心到夜禅空。山宿驯溪虎，江行滤水虫。悠悠尘客思，春满碧云中。,
登村东古冢,白居易,高低古时冢，上有牛羊道。独立最高头，悠哉此怀抱。回头向村望，但见荒田草。村人不爱花，多种栗与枣。自来此村住，不觉风光好。花少莺亦稀，年年春暗老。,
忆微之,白居易,与君何日出屯蒙，鱼恋江湖鸟厌笼。分手各抛沧海畔，折腰俱老绿衫中。三年隔阔音尘断，两地飘零气味同。又被新年劝相忆，柳条黄软欲春风。,
答卜者,白居易,病眼昏似夜，衰鬓飒如秋。除却须衣食，平生百事休。知君善易者，问我决疑不。不卜非他故，人间无所求。,
秋日与张宾客舒著作同游龙门，醉中狂歌，凡,白居易,秋天高高秋光清，秋风袅袅秋虫鸣。嵩峰馀霞锦绮卷，伊水细浪鳞甲生。洛阳闲客知无数，少出游山多在城。商岭老人自追逐，蓬丘逸士相逢迎。南出鼎门十八里，庄店逦迤桥道平。不寒不热好时节，鞍马稳快衣衫轻。并辔踟蹰下西岸，扣舷容与绕中汀。开怀旷达无所系，触目胜绝不可名。荷衰欲黄荇犹绿，鱼乐自跃鸥不惊。翠藻蔓长孔雀尾，彩船橹急寒雁声。家酝一壶白玉液，野花数把黄金英。昼游四看西日暮，夜话三及东方明。暂停杯觞辍吟咏，我有狂言君试听。丈夫一生有二志，兼济独善难得并。不能救疗生民病，即须先濯尘土缨。况吾头白眼已暗，终日戚促何所成。不如展眉开口笑，龙门醉卧香山行。,
游蓝田山卜居,白居易,脱置腰下组，摆落心中尘。行歌望山去，意似归乡人。朝蹋玉峰下，暮寻蓝水滨。拟求幽僻地，安置疏慵身。本性便山寺，应须旁悟真。,
秋江晚泊,白居易,扁舟泊云岛，倚棹念乡国。四望不见人，烟江澹秋色。客心贫易动，日入愁未息。,
旱热二首,白居易,彤云散不雨，赫日吁可畏。端坐犹挥汗，出门岂容易。忽思公府内，青衫折腰吏。复想驿路中，红尘走马使。征夫更辛苦，逐客弥憔悴。日入尚趋程，宵分不遑寐。安知北窗叟，偃卧风飒至。簟拂碧龙鳞，扇摇白鹤翅。岂唯身所得，兼示心无事。谁言苦热天，元有清凉地。勃勃旱尘气，炎炎赤日光。飞禽飐将坠，行人渴欲狂。壮者不耐饥，饥火烧其肠。肥者不禁热，喘急汗如浆。此时方自悟，老瘦亦何妨。肉轻足健逸，发少头清凉。薄食不饥渴，端居省衣裳。数匙粱饭冷，一领绡衫香。持此聊过日，焉知畏景长。,
自问,白居易,依仁台废悲风晚，履信池荒宿草春。晦叔亭台在依仁，微之池馆在履信。自问老身骑马出，洛阳城里觅何人？,
偶以拙诗数首寄呈裴少尹侍郎，蒙以盛制四篇,白居易,投君之文甚荒芜，数篇价直一束刍。报我之章何璀璨，累累四贯骊龙珠。毛诗三百篇后得，文选六十卷中无。一麋丽龟绝报赛，五鹿连柱难支梧。高兴独因秋日尽，清吟多与好风俱。银钩金错两殊重，宜上屏风张座隅。,
老病幽独偶吟所怀,白居易,眼渐昏昏耳渐聋，满头霜雪半身风。已将心出浮云外，犹寄形于逆旅中。维摩经云：是身如浮云也。觞咏罢来宾阁闭，笙歌散后妓房空。世缘俗念消除尽，别是人间清净翁。,
五年秋病后独宿香山寺三绝句,白居易,经年不到龙门寺，今夜何人知我情？还向畅师房里宿，新秋月色旧滩声。饮徒歌伴今何在，雨散云飞尽不回。从此香山风月夜，祗应长是一身来。石盆泉畔石楼头，十二年来昼夜游。更过今年年七十，假如无病亦宜休。,
闲坐,白居易,暖拥红炉火，闲搔白发头。百年慵里过，万事醉中休。有室同摩诘，无儿比邓攸。莫论身在日，身后亦无忧。,
改业,白居易,先生老去饮无兴，居士病来闲有余。犹觉醉吟多放逸，不如禅坐更清虚。予先有醉吟先生传，今故云。柘枝紫袖教丸药，羯鼓苍头遣种蔬。却被山僧戏相问，一时改业意何如？,
玩半开花赠皇甫郎中　八年寒食日，池东小楼,白居易,勿讶春来晚，无嫌花发迟。人怜全盛日，我爱半开时。紫蜡黏为蒂，红苏点作蕤。成都新夹缬，梁汉碎胭脂。树杪真珠颗，墙头小女儿。浅深妆驳落，高下火参差。蝶戏争香朵，莺啼选稳枝。好教郎作伴，合共酒相随。醉玩无胜此，狂嘲更让谁。犹残少年兴，不似老人诗。西日凭轻照，东风莫杀吹。明朝应烂漫，后夜更离披。林下遥相忆，尊前暗有期。衔杯嚼蕊思，唯我与君知。,
杨柳枝二十韵,白居易,小妓携桃叶，新声蹋柳枝。妆成剪烛后，醉起拂衫时。绣履娇行缓，花筵笑上迟。身轻委回雪，罗薄透凝脂。笙引簧频暖，筝催柱数移。乐童翻怨调，才子与妍词。便想人如树，先将发比丝。风条摇两带，烟叶贴双眉。口动樱桃破，鬟低翡翠垂。枝柔腰袅娜，荑嫩手葳蕤。唳鹤晴呼侣，哀猿夜叫儿。玉敲音历历，珠贯字累累。袖为收声点，钗因赴节遗。重重遍头别，一一拍心知。塞北愁攀折，江南苦别离。黄遮金谷岸，绿映杏园池。春惜芳华好，秋怜颜色衰。取来歌里唱，胜向笛中吹。曲罢那能别，情多不自持。缠头无别物，一首断肠诗。,
赠内子,白居易,白发长兴叹，青娥亦伴愁。寒衣补灯下，小女戏床头。暗淡屏帏故，凄凉枕席秋。贫中有等级，犹胜嫁黔娄。,
早热,白居易,畏景又加旱，火云殊未收。篱喧饥有雀，池涸渴无鸥。岸帻头仍痛，褰裳汗亦流。若为当此日，迁客向炎州。时杨、李二相各贬潮、韶。,
寻郭道士不遇,白居易,郡中乞假来相访，洞里朝元去不逢。看院只留双白鹤，入门惟见一青松。药炉有火丹应伏，云碓无人水自舂。欲问参同契中事，更期何日得从容。,
送王十八归山寄题仙游寺,白居易,曾于太白峰前住，数到仙游寺里来。黑水澄时潭底出，白云破处洞门开。林间暖酒烧红叶，石上题诗扫绿苔。惆怅旧游无复到，菊花时节羡君回。,
春来,白居易,春来触动故乡情，忽见风光忆两京。金谷蹋花香骑入，曲江碾草钿车行。谁家绿酒欢连夜？何处红楼睡失明？独有不眠不醉客，经春冷坐古湓城。,
梦微之　十二年八月二十日夜。,白居易,晨起临风一惆怅，通川湓水断相闻。不知忆我因何事，昨夜三回梦见君。,
吴秘监每有美酒，独酌独醉，但蒙诗报，不以,白居易,蓬山仙客下烟霄，对酒唯吟独酌谣。不怕道狂挥玉爵，亦曾乘兴解金貂。记云：饮玉爵者弗挥。吴监前任散骑常侍。君称名士夸能饮，我是愚夫肯见招。王孝伯云：但常无事，读离骚、痛饮，即可称名士。独酌谣云：愚夫子不招。赖有伯伦为醉伴，何愁不解傲松乔。,
自江州至忠州,白居易,前在浔阳日，已叹宾朋寡。忽忽抱忧怀，出门无处写。今来转深僻，穷峡巅山下。五月断行舟，滟堆正如马。巴人类猿狖，矍铄满山野。敢望见交亲？喜逢似人者。,
赠写真者,白居易,子骋丹青日，予当丑老时。无劳役神思，更画病容仪。迢递麒麟阁，图功未有期。区区尺素上，焉用写真为？,
立部伎－刺雅乐之替也,白居易,立部伎，鼓笛喧。舞双剑，跳七丸。袅巨索，掉长竿。太常部伎有等级，堂上者坐堂下立。堂上坐部笙歌清，堂下立部鼓笛鸣。笙歌一声众侧耳，鼓笛万曲无人听。立部贱，坐部贵，坐部退为立部伎，击鼓吹笙和杂戏。立部又退何所任，始就乐悬操雅音。雅音替坏一至此，长令尔辈调宫徵。圆丘后土郊祀时，言将此乐感神祇。欲望凤来百兽舞，何异北辕将适楚。工师愚贱安足云，太常三卿尔何人。,
胡旋女－戒近习也,白居易,胡旋女，胡旋女。心应弦，手应鼓。弦鼓一声双袖举，回雪飘飖转蓬舞。左旋右转不知疲，千匝万周无已时。人间物类无可比，奔车轮缓旋风迟。曲终再拜谢天子，天子为之微启齿。胡旋女，出康居，徒劳东来万里余。中原自有胡旋者，斗妙争能尔不如。天宝季年时欲变，臣妾人人学圜转。中有太真外禄山，二人最道能胡旋。梨花园中册作妃，金鸡障下养为儿。禄山胡旋迷君眼，兵过黄河疑未反。贵妃胡旋惑君心，死弃马嵬念更深。从兹地轴天维转，五十年来制不禁。胡旋女，莫空舞，数唱此歌悟明主。,
捕蝗－刺长吏也,白居易,捕蝗捕蝗谁家子，天热日长饥欲死。兴元兵后伤阴阳，和气蛊蠹化为蝗。始自两河及三辅，荐食如蚕飞似雨。雨飞蚕食千里间，不见青苗空赤土。河南长吏言忧农，课人昼夜捕蝗虫。是时粟斗钱三百，蝗虫之价与粟同。捕蝗捕蝗竟何利，徒使饥人重劳费。一虫虽死百虫来，岂将人力定天灾。我闻古之良吏有善政，以政驱蝗蝗出境。又闻贞观之初道欲昌，文皇仰天吞一蝗。一人有庆兆民赖，是岁虽蝗不为害。,
昆明春－思王泽之广被也,白居易,昆明春，昆明春，春池岸古春流新。影浸南山青滉漾，波沉西日红奫沦。往年因旱池枯竭，龟尾曳涂鱼喣沫。诏开八水注恩波，千介万鳞同日活。今来净绿水照天，游鱼鱍鱍莲田田。洲香杜若抽心短，沙暖鸳鸯铺翅眠。动植飞沉皆遂性，皇泽如春无不被。渔者仍丰网罟资，贫人久获菰蒲利。诏以昆明近帝城，官家不得收其征。菰蒲无租鱼无税，近水之人感君惠。感君惠，独何人，吾闻率土皆王民，远民何疏近何亲。愿推此惠及天下，无远无近同欣欣。吴兴山中罢榷茗，鄱阳坑里休封银。天涯地角无禁利，熙熙同似昆明春。,
自问,白居易,年来私自问，何故不归京。佩玉腰无力，看花眼不明。老慵难发遣，春病易滋生。赖有弹琴女，时时听一声。,
百炼镜－辨皇王鉴也,白居易,百炼镜，镕范非常规，日辰处所灵且祇。江心波上舟中铸，五月五日日午时。琼粉金膏磨莹已，化为一片秋潭水。镜成将献蓬莱宫，扬州长吏手自封。人间臣妾不合照，背有九五飞天龙。人人呼为天子镜，我有一言闻太宗。太宗常以人为镜，鉴古鉴今不鉴容。四海安危居掌内，百王治乱悬心中。乃知天子别有镜，不是扬州百炼铜。,
杏为梁－刺居处僭也,白居易,右为梁，桂为柱，何人堂室李开府。碧砌红轩色未干，去年身殁今移主。高其墙，大其门，谁家第宅卢将军。素泥朱版光未灭，今日官收别赐人。开府之堂将军宅，造未成时头已白。逆旅重居逆旅中，心是主人身是客。更有愚夫念身后，心虽甚长计非久。穷奢极丽越规模，付子传孙令保守。莫教门外过客闻，抚掌回头笑杀君。君不见马家宅，尚犹存，宅门题作奉诚园。君不见魏家宅，属他人，诏赎赐还五代孙。俭存奢失今在目，安用高墙围大屋。,
寄张十八,白居易,饥止一簟食，渴止一壶浆。出入止一马，寝兴止一床。此外无长物，于我有若亡。胡然不知足，名利心遑遑。念兹弥懒放，积习遂为常。经旬不出门，竟日不下堂。同病者张生，贫僻住延康。慵中每相忆，此意未能忘。迢迢青槐街，相去八九坊。秋来未相见，应有新诗章。早晚来同宿，天气转清凉。,
初出城留别,白居易,朝从紫禁归，暮出青门去。勿言城东陌，便是江南路。扬鞭簇车马，挥手辞亲故。我生本无乡，心安是归处。,
和刘汝州酬侍中见寄长句因书集贤坊胜事戏而,白居易,洛川汝海封畿接，履道集贤来往频。一复时程虽不远，百馀步地更相亲。朱门陪宴多投辖，青眼留欢任吐茵。闻道郡斋还有酒，花前月下对何人。,
苦热,白居易,头痛汗盈巾，连宵复达晨。不堪逢苦热，犹赖是闲人。朝客应烦倦，农夫更苦辛。始惭当此日，得作自由身。,
题遗爱寺前溪松,白居易,偃亚长松树，侵临小石溪。静将流水对，高共远峰齐。翠盖烟笼密，花幢雪压低。与僧清影坐，借鹤隐枝栖。笔写形难似，琴偷韵易迷。暑天风槭槭，晴夜露凄凄。独憩依为舍，闲行绕作蹊。栋梁君莫采，留着伴幽栖。,
樱桃花下有感而作,白居易,蔼蔼美周宅，樱繁春日斜。一为洛下客，十见池上花。烂熳岂无意，为君占年华。风光饶此树，歌舞胜诸家。失尽白头伴，长成红粉娃。停杯两相顾，堪喜亦堪嗟。白头伴、红粉娃皆有所属。,
答谢家最小偏怜女,白居易,嫁得梁鸿六七年，耽书爱酒日高眠。雨荒春圃唯生草，雪压朝树未有烟。身病忧来缘女少，家贫忘却为夫贤。谁知厚俸今无分，枉向秋风吹纸钱。,
谕亲友,白居易,适情处处皆安乐，大抵园林胜市朝。烦闹荣华犹易过，优闲福禄更难销。自怜老大宜疏散，却被交亲叹寂寥。终日相逢不相见，两心相去一何遥？,
题西亭,白居易,多见朱门富贵人，林园未毕即无身。我今幸作西亭主，已见池塘五度春。,
李卢二中丞各创山居，俱夸胜绝，然去城稍远,白居易,龙门苍石壁，浥涧碧潭水。各在一山隅，迢遥几十里。清镜碧屏风，惜哉信为美。爱而不得见，亦与无相似。闻君每来去，矻矻事行李。脂辖复裹粮，心力颇劳止。未如吾舍下，石与泉甚迩。凿凿复溅溅，昼夜流不已。洛石千万拳，衬波铺锦绮。海珉一两片，激濑含宫徵。绿宜春濯足，净可朝漱齿。绕砌紫鳞游，拂帘白鸟起。何言履道叟，便是沧浪子。君若趁归程，请君先到此。愿以潺湲声，洗君尘土耳。,
观儿戏,白居易,髫龀七八岁，绮纨三四儿。弄尘复斗草，尽日乐嬉嬉。堂上长年客，鬓间新有丝。一看竹马戏，每忆童騃时。童騃饶戏乐，老大多忧悲。静念彼与此，不知谁是痴。,
岁暮夜长，病中灯下闻卢尹夜宴，以诗戏之且,白居易,荣闹兴多嫌昼短，衰闲睡少觉明迟。当君秉烛衔杯夜，是我停飧服药时。枕上愁吟堪发病，府中欢笑胜寻医。明朝强出须谋乐，不拟车公更拟谁。,
秋霖即事联句三十韵,白居易,萧索穷秋月，苍茫苦雨天。泄云生栋上，行潦入庭前。--白居易苔色侵三径，波声想五弦。井蛙争入户，辙鲋乱归泉。--王起高霤愁晨坐，空阶惊夜眠。鹤鸣犹未已，蚁穴亦频迁。--刘禹锡散漫疏还密，空濛断复连。竹沾青玉润，荷滴白珠圆。--白居易地湿灰蛾灭，池添水马怜。有苗沾霢霂，无月弄潺湲。--王起篱菊潜开秀，园蔬已罢鲜。断行随雁翅，孤啸耸鸢肩。--刘禹锡桥柱黏黄菌，墙衣点绿钱。草荒行药路，沙泛钓鱼船。--白居易长者车犹阻，高人榻且悬。金乌何日见，玉爵几时传。--王起近井桐先落，当檐石欲穿。趋风诚有恋，披雾邈无缘。--刘禹锡廪米陈生醭，庖薪湿起烟。鸣鸡潜报晓，急景暗凋年。--白居易盖洒高松上，丝繁细柳边。拂丛时起蝶，堕叶乍惊蝉。--王起巾角皆争垫，裙裾别似湔。人多蒙翠被，马尽著连乾。--刘禹锡好客无来者，贫家但悄然。湿泥印鹤迹，漏壁络蜗涎。--白居易蚊聚雷侵室，鸥翻浪满川。上楼愁幂幂，绕舍厌溅溅。--王起律候今秋矣，欢娱久旷焉。但令高兴在，晴后奉周旋。--刘禹锡,
题西亭,白居易,朝亦视簿书，暮亦视簿书。簿书视未竟，蟋蟀鸣座隅。始觉芳岁晚，复嗟尘务拘。西园景多暇，可以少踌躇。池鸟澹容与，桥柳高扶疏。烟蔓袅青薜，水花披白蕖。何人造兹亭，华敞绰有馀。四檐轩鸟翅，复屋罗蜘蛛。直廊抵曲房，窈窕深且虚。修竹夹左右，清风来徐徐。此宜宴佳宾，鼓瑟吹笙竽。荒淫即不可，废旷将何如。幸有酒与乐，及时欢且娱。忽其解郡印，他人来此居。,
赠元稹,白居易,自我从宦游，七年在长安。所得惟元君，乃知定交难。岂无山上苗，径寸无岁寒。岂无要津水，咫尺有波澜。之子异于是，久要誓不谖。无波古井水，有节秋竹竿。一为同心友，三及芳岁阑。花下鞍马游，雪中杯酒欢。衡门相逢迎，不具带与冠。春风日高睡，秋月夜深看。不为同登科，不为同署官。所合在方寸，心源无异端。,
老来生计,白居易,老来生计君看取，白日游行夜醉吟。陶令有田唯种黍，邓家无子不留金。人间荣耀因缘浅，林下幽闲气味深。烦虑渐消虚白长，一年心胜一年心。,
叹春风兼赠李二十侍郎二绝,白居易,树根雪尽催花发，池岸冰消放草生。唯有须霜依旧白，春风于我独无情。道场斋戒今初毕，酒伴欢娱久不同。不把一杯来劝我，无情亦得似春风。,
村居二首,白居易,田园莽苍经春早，篱落萧条尽日风。若问经过谈笑者，不过田舍白头翁。门闭仍逢雪，厨寒未起烟。贫家重寥落，半为日高眠。,
过故洛城,白居易,故城门前春日斜，故城门里无人家。市朝欲认不知处，漠漠野田飞草花。,
问友,白居易,种兰不种艾，兰生艾亦生。根荄相交长，茎叶相附荣。香茎与臭叶，日夜俱长大。锄艾恐伤兰，溉兰恐滋艾。兰亦未能溉，艾亦未能除。沉吟意不决，问君合何如。,
初授赞善大夫早朝寄李二十助教,白居易,病身初谒青宫日，衰貌新垂白发年。寂寞曹司非熟地，萧条风雪是寒天。远坊早起常侵鼓，瘦马行迟苦费鞭。一种共君官职冷，不如犹得日高眠。,
闲坐,白居易,婆娑放鸡犬，嬉戏任儿童。闲坐槐阴下，开襟向晚风。沤麻池水里，晒枣日阳中。人物何相称，居然田舍翁。,
大水,白居易,浔阳郊郭间，大水岁一至。闾阎半飘荡，城堞多倾坠。苍茫生海色，渺漫连空翠。风卷白波翻，日煎红浪沸。工商彻屋去，牛马登山避。况当率税时，颇害农桑事。独有佣舟子，鼓枻生意气。不知万人灾，自觅锥刀利。吾无奈尔何，尔非久得志。九月霜降后，水涸为平地。,
冬至夜,白居易,老去襟怀常濩落，病来须鬓转苍浪。心灰不及炉中火，鬓雪多于砌下霜。三峡南宾城最远，一年冬至夜偏长。今宵始觉房栊冷，坐索寒衣托孟光。,
初贬官过望秦岭　自此后诗江州路上作。,白居易,草草辞家忧后事，迟迟去国问前途。望秦岭上回头立，无限秋风吹白须。蓝桥春雪君归日，秦岭秋风我去时。每到驿亭先下马，循墙绕柱觅君诗。,
初罢中书舍人,白居易,自惭拙宦叨清贵，还有痴心怕素餐。或望君臣相献替，可图妻子免饥寒。性疏岂合承恩久，命薄元知济事难。分寸宠光酬未得，不休更拟觅何官。,
北园,白居易,北园东风起，杂花次第开。心知须臾落，一日三四来。花下岂无酒，欲酌复迟回。所思眇千里，谁劝我一杯？,
登西山望硖石湖,白居易,菱歌清唱棹舟回，树里南湖似鉴开。平障烟浮低落日，出溪路细长新苔。居民地僻常无事，太守官闲好独来。犹忆长安论诗句，至今惆怅独书台。,
思旧,白居易,闲日一思旧，旧游如目前。再思今何在，零落归下泉。退之服硫黄，一病讫不痊。微之炼秋石，未老身溘然。杜子得丹诀，终日断腥膻。崔君夸药力，经冬不衣绵。或疾或暴夭，悉不过中年。唯予不服食，老命反迟延。况在少壮时，亦为嗜欲牵。但耽荤与血，不识汞与铅。饥来吞热物，渴来饮寒泉。诗役五藏神，酒汩三丹田。随日合破坏，至今粗完全。齿牙未缺落，肢体尚轻便。已开第七秩，饱食仍安眠。且进杯中物，其馀皆付天。,
宴散,白居易,小宴追凉散，平桥步月回。笙歌归院落，灯火下楼台。残暑蝉催尽，新秋雁带来。将何迎睡兴，临卧举残杯。,描写秋天
秋江送客,白居易,秋鸿次第过，哀猿朝夕闻。是日孤舟客，此地亦离群。蒙蒙润衣雨，漠漠冒帆云。不醉浔阳酒，烟波愁杀人。,
游坊口悬泉偶题石上　时为河南尹。,白居易,济源山水好，老尹知之久。常日听人言，今秋入吾手。孔山刀剑立，沁水龙蛇走。危磴上悬泉，澄湾转坊口。虚明见深底，净绿无纤垢。仙棹浪悠扬，尘缨风斗薮。岩寒松柏短，石古莓苔厚。锦坐缨高低，翠屏张左右。虽无安石妓，不乏文举酒。谈笑逐身来，管弦随事有。时逢杖锡客，或值垂纶叟。相与澹忘归，自辰将及酉。公门欲返驾，溪路犹回首。早晚重来游，心期罢官后。,
晏坐闲吟,白居易,昔为京洛声华客，今作江湖潦倒翁。意气销磨群动里，形骸变化百年中。霜侵残鬓无多黑，酒伴衰颜只暂红。愿学禅门非想定，千愁万念一时空。,
读庄子,白居易,去国辞家谪异方，中心自怪少忧伤。为寻庄子知归处，认得无何是本乡。,
朝课,白居易,平甃白石渠，静扫青苔院。池上好风来，新荷大如扇。小亭中何有，素琴对黄卷。蕊珠讽数篇，秋思弹一遍。从容朝课毕，方与客相见。,
洛阳有愚叟,白居易,洛阳有愚叟，白黑无分别。浪迹虽似狂，谋身亦不拙。点检盘中饭，非精亦非粝。点检身上衣，无余亦无阙。天时方得所，不寒复不热。体气正调和，不饥仍不渴。闲将酒壶出，醉向人家歇。野食或烹鲜，寓眠多拥褐。抱琴荣启乐，荷锸刘伶达。放眼看青山，任头生白发。不知天地内，更得几年活。从此到终身，尽为闲日月。,
舒员外游香山寺数日不归，兼辱尺书，大夸胜,白居易,香山石楼倚天开，翠屏壁立波环回。黄菊繁时好客到，碧云合处佳人来。谓遣英、蒨二妓与舒君同游。酡颜一笑夭桃绽，清吟数声寒玉哀。轩骑逶迟棹容与，留连三日不能回。白头老尹府中坐，早衙才退暮衙催。庭前阶上何所有，累囚成贯案成堆。岂无池塘长秋草，亦有丝竹生尘埃。今日清光昨夜月，竟无人来劝一杯。,
饱食闲坐,白居易,红粒陆浑稻，白鳞伊水鲂。庖童呼我食，饭热鱼鲜香。箸箸适我口，匙匙充我肠。八珍与五鼎，无复心思量。扪腹起盥漱，下阶振衣裳。绕庭行数匝，却上檐下床。箕踞拥裘坐，半身在日旸。可怜饱暖味，谁肯来同尝？是岁大和八，兵销时渐康。朝庭重经术，草泽搜贤良。尧舜求理切，夔龙启沃忙。怀才抱智者，无不走遑遑。唯此不才叟，顽慵恋洛阳。饱食不出门，闲坐不下堂。子弟多寂寞，僮仆少精光。衣食虽充给，神意不扬扬。为尔谋则短，为吾谋甚长。,
寄李蕲州,白居易,下车书奏龚黄课，动笔诗传鲍谢风。江郡讴谣夸杜母，洛城欢会忆车公。笛愁春尽梅花里，簟冷秋生薤叶中。不道蕲州歌酒少，使君难称与谁同。,
西岩山,白居易,千古仙居物象饶，道成丹熟昼升霄。岩前宝磬转松韵，洞口灵池应海潮。崖折百花迟日晚，鹤归清夜唳声遥。登临渐到希夷境，手拂行云度石桥。,
答微之咏怀见寄,白居易,閤中同直前春事，船里相逢昨日情。分袂二年劳梦寐，并床三宿话平生。紫微北畔辞宫阙，沧海西头对郡城。聚散穷通何足道，醉来一曲放歌行。,
题谢公东山障子,白居易,贤愚共在浮生内，贵贱同趋群动间。多见忙时已衰病，少闻健日肯休闲？鹰饥受绁从难退，鹤老乘轩亦不还。唯有风流谢安石，拂衣携妓入东山。,
咏怀寄皇甫朗之,白居易,老大多情足往还，招僧待客夜开关。学调气后衰中健，不用心来闹处闲。养病未能辞薄俸，忘名何必入深山。与君别有相知分，同置身于木雁间。,
酬周协律,白居易,五十钱唐守，应为送老官。滥蒙辞客爱，犹作近臣看。凿落愁须饮，琵琶闷遣弹。白头虽强醉，不似少年欢。,
江楼宴别,白居易,楼中别曲催离酌，灯下红裙间绿袍。缥缈楚风罗绮薄，铮鏦越调管弦高。寒流带月澄如镜，夕吹和霜利似刀。樽酒未空欢未尽，舞腰歌袖莫辞劳。,
感秋寄远,白居易,惆怅时节晚，两情千里同。离忧不散处，庭树正秋风。燕影动归翼，蕙香销故丛。佳期与芳岁，牢落两成空。,
赠侯三郎中,白居易,老爱东都好寄身，足泉多竹少埃尘。年丰最喜唯贫客，秋冷先知是瘦人。幸有琴书堪作伴，苦无田宅可为邻。洛中纵未长居得，且与苏田游过春。,
秋雨中赠元九,白居易,不堪红叶青苔地，又是凉风暮雨天。莫怪独吟秋思苦，比君校近二毛年。,
酬梦得暮秋晴夜对月相忆,白居易,霁月光如练，盈庭复满池。秋深无热后，夜浅未寒时。露叶团荒菊，风枝落病梨。相思懒相访，应是各年衰。,
东城桂三首,白居易,子堕本从天竺寺，根盘今在阖闾城。当时应逐南风落，落向人间取次生。霜雪压多虽不死，荆榛长疾欲相埋。长忧落在樵人手，卖作苏州一束柴。遥知天上桂花孤，试问嫦娥更要无。月宫幸有闲田地，何不中央种两株。,
九日寄微之,白居易,眼暗头风事事妨，绕篱新菊为谁黄。闲游日久心慵倦，痛饮年深肺损伤。吴郡两回逢九月，越州四度见重阳。怕飞杯酒多分数，厌听笙歌旧曲章。蟋蟀声寒初过雨，茱萸色浅未经霜。去秋共数登高会，又被今年减一场。,
齐云楼晚望偶题十韵兼呈冯侍御，周、殷二协,白居易,潦倒宦情尽，萧条芳岁阑。欲辞南国去，重上北城看。复叠江山壮，平铺井邑宽。人稠过杨府，坊闹半长安。插雾峰头没，穿霞日脚残。水光红漾漾，树色绿漫漫。约略留遗爱，殷勤念旧欢。病抛官职易，老别友朋难。九月全无热，西风亦未寒。齐云楼北面，半日凭栏干。,
春中与卢四周谅华阳观同居,白居易,性情懒慢好相亲，门巷萧条称作邻。背烛共怜深夜月，踏花同惜少年春。杏坛住僻虽宜病，芸阁官微不救贫。文行如君尚憔悴，不知霄汉待何人？,
禁中寓直，梦游仙游寺,白居易,西轩草诏暇，松竹深寂寂。月出清风来，忽似山中夕。因成西南梦，梦作游仙客。觉闻宫漏声，犹谓山泉滴。,
七年元日对酒五首,白居易,庆吊经过懒，逢迎拜跪迟。不因时节日，岂觉此身羸？众老忧添岁，余衰喜入春。年开第七秩，屈指几多人？三杯蓝尾酒，一碟胶牙饧。除却崔常侍，无人共我争。今朝吴与洛，相忆一欣然。梦得君知否，俱过本命年。余与苏州刘郎中同壬子岁，今年六十二。同岁崔何在，同年杜又无。余与吏部崔相公甲子同岁，与循州杜相公及第同年。秋冬二人俱逝。应无藏避处，只有且欢娱。,
柘枝词,白居易,柳闇长廊合，花深小院开。苍头铺锦褥，皓腕捧银杯。绣帽珠稠缀，香衫袖窄裁。将军拄球杖，看按柘枝来。,
太和戊申岁大有年，诏赐百寮出城观稼，谨书,白居易,清晨承诏命，丰岁阅田闾。膏雨抽苗足，凉风吐穗初。早禾黄错落，晚稻绿扶疏。好入诗家咏，宜令史馆书。散为万姓食，堆作九年储。莫道如云稼，今秋云不如。,
和汴州令狐相公，新于郡内栽竹百竿，拆壁开,白居易,梁园修竹旧传名，园废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。,
四十五,白居易,行年四十五，雨鬓半苍苍。清瘦诗成癖，粗豪酒放狂。老来尤委命，安处即为乡。或拟庐山下，来春结草堂。,
寄李相公崔侍郎钱舍人,白居易,曾陪鹤驭两三仙，亲侍龙舆四五年。天上欢华春有限，世间漂泊海无边。荣枯事过都成梦，忧喜心忘便是禅。官满更归何处去？香炉峰在宅门前。,
想东游五十韵,白居易,海内时无事，江南岁有秋。生民皆乐业，地主尽贤侯。郊静销戎马，城高逼斗牛。平河七百里，沃壤二三州。坐有湖山趣，行无风浪忧。食宁妨解缆，寝不废乘流。泉石谙天竺，烟霞识虎丘。馀芳认兰泽，遗咏思蘋洲。菡萏红涂粉，菰蒲绿泼油。鳞差渔户舍，绮错稻田沟。紫洞藏仙窟，玄泉贮怪湫。精神昂老鹤，姿彩媚潜虬。静阅天工妙，闲窥物状幽。投竿出比目，掷果下猕猴。味苦莲心小，浆甜蔗节稠。橘苞从自结，藕孔是谁锼。逐日移潮信，随风变棹讴。递夫交烈火，候吏次鸣驺。梵塔形疑踊，阊门势欲浮。客迎携酒榼，僧待置茶瓯。小宴闲谈笑，初筵雅献酬。稍催朱蜡炬，徐动碧牙筹。圆醆飞莲子，长裾曳石榴。柘枝随画鼓，调笑从香球。幕飏云飘槛，帘褰月露钩。舞繁红袖凝，歌切翠眉愁。弦管宁容歇，杯盘未许收。良辰宜酩酊，卒岁好优游。鲙缕鲜仍细，莼丝滑且柔。饱餐为日计，稳睡是身谋。名愧空虚得，官知止足休。自嫌犹屑屑，众笑大悠悠。物表疏形役，人寰足悔尤。蛾须远灯烛，兔勿近罝罘。幻世春来梦，浮生水上沤。百忧中莫入，一醉外何求。未死痴王湛，无儿老邓攸。蜀琴安膝上，周易在床头。去去无程客，行行不系舟。劳君频问讯，劝我少淹留。云雨多分散，关山苦阻修。一吟江月别，七见日星周。珠玉传新什，鹓鸾念故俦。悬旌心宛转，束楚意绸缪。驿舫妆青雀，官槽秣紫骝。镜湖期远泛，禹穴约冥搜。预扫题诗壁，先开望海楼。饮思亲履舄，宿忆并衾裯.志气吾衰也，风情子在不。应须相见后，别作一家游。,
斋戒,白居易,每因斋戒断荤腥，渐觉尘劳染爱轻。六贼定知无气色，三尸应恨少恩情。酒魔降伏终须尽，诗债填还亦欲平。从此始堪为弟子，竺乾师是古先生。,
戏礼经老僧,白居易,香火一炉灯一盏，白头夜礼佛名经。何年饮著声闻酒？直到如今醉未醒。,
老病相仍以诗自解,白居易,荣枯忧喜与彭殇，都似人间戏一场。虫臂鼠肝犹不怪，鸡肤鹤发复何伤。昨因风发甘长往，今遇阳和又小康。春暖来风痹稍退也。还似远行装束了，迟回且住亦何妨。,
皇甫郎中亲家翁赴任绛州宴送出城赠别,白居易,慕贤入室交先定，结援通家好复成。新妇不嫌贫活计，娇孙同慰老心情。洛桥歌酒今朝散，绛路风烟几日行？欲识离群相恋意，为君扶病出都城。,
戏和微之答窦七行军之作,白居易,旌钺从櫜鞬，宾僚礼数全。夔龙来要地，鹓鹭下辽天。赭汗骑骄马，青娥舞醉仙。合成江上作，散到洛中传。陋巷能无酒，贫池亦有船。春装秋未寄，谩道有闲钱。,
春暖,白居易,风痹宜和暖，春来脚较轻。莺留花下立，鹤引水边行。发少嫌巾重，颜衰讶镜明。不论亲与故，自亦昧平生。,
送唐州崔使君侍亲赴任,白居易,连持使节历专城，独贺崔侯最庆荣。乌府一抛霜简去，朱轮四从板舆行。崔郎中从殿中连典四郡，皆侍亲赴任。发时止许沙鸥送，到日方乘竹马迎。唯虑郡斋宾友少，数杯春酒共谁倾？,
谈氏外孙生三日喜是男偶吟成篇兼戏呈梦得,白居易,玉芽珠颗小男儿，罗荐兰汤欲罢时。芣苢春来盈女手，梧桐老去长孙枝。庆传媒氏燕先贺，喜报谈家乌预知。明日贫翁具鸡黍，应须酬赛引雏诗。前年谈氏外孙女初生，梦得有贺诗云：从此引鸳雏。今幸是男，前言似有征，故云。,
东园玩菊,白居易,少年昨已去，芳岁今又阑。如何寂寞意，复此荒凉园。园中独立久，日淡风露寒。秋蔬尽芜没，好树亦凋残。唯有数丛菊，新开篱落间。携觞聊就酌，为尔一留连。忆我少小日，易为兴所牵。见酒无时节，未饮已欣然。近从年长来，渐觉取乐难。常恐更衰老，强饮亦无欢。顾谓尔菊花，后时何独鲜？诚知不为我，借尔暂开颜。,
谕怀,白居易,黑头日已白，白面日已黑。人生未死间，变化何终极。常言在己者，莫若形与色。一朝改变来，止遏不能得。况彼身外事，悠悠通与塞。,
二月一日作，赠韦七庶子,白居易,园杏红萼坼，庭兰紫芽出。不觉春已深，今朝二月一。去冬病疮痏，将养遵医术。今春入道场，清净依僧律。尝闻圣贤语，所慎斋与疾。遂使爱酒人，停杯一百日。明朝二月二，疾平斋复毕。应须挈一壶，寻花觅韦七。,
喜友至留宿,白居易,村中少宾客，柴门多不开。忽闻车马至，云是故人来。况值风雨夕，愁心正悠哉。愿君且同宿，尽此手中杯。人生开口笑，百年都几回？,
晚池泛舟遇景成咏赠吕处士,白居易,岸浅桥平池面宽，飘然轻棹泛澄澜。风宜扇引开怀入，树爱舟行仰卧看。别境客稀知不易，能诗人少咏应难。唯怜吕叟时相伴，同把磻溪旧钓竿。,
青毡帐二十韵,白居易,合聚千羊毳，施张百子弮。骨盘边柳健，色染塞蓝鲜。北制因戎创，南移逐虏迁。汰风吹不动，御雨湿弥坚。有顶中央耸，无隅四向圆。傍通门豁尔，内密气温然。远别关山外，初安庭户前。影孤明月夜，价重苦寒年。软暖围毡毯，枪摐束管弦。最宜霜后地，偏称雪中天。侧置低歌座，平铺小舞筵。闲多揭帘入，醉便拥袍眠。铁檠移灯背，银囊带火悬。深藏晓兰焰，暗贮宿香烟。兽炭休亲近，狐裘可弃捐。砚温融冻墨，瓶暖变春泉。蕙帐徒招隐，茅庵浪坐禅。贫僧应叹羡，寒士定留连。客宾于中接，儿孙向后传。王家夸旧物，未及此青毡。,
谢李六郎中寄新蜀茶,白居易,故情周匝向交亲，新茗分张及病身。红纸一封书后信，绿芽十片火前春。汤添勺水煎鱼眼，末下刀圭搅麴尘。不寄他人先寄我，应缘我是别茶人。,
不出门,白居易,不出门来又数旬，将何销日与谁亲。鹤笼开处见君子，书卷展时逢古人。自静其心延寿命，无求于物长精神。能行便是真修道，何必降魔调伏身。,
长安早春旅怀,白居易,轩车歌吹喧都邑，中有一人向隅立。夜深明月卷帘愁，日暮青山望乡泣。风吹新绿草牙坼，雨洒轻黄柳条湿。此生知负少年春，不展愁眉欲三十。,
读老子,白居易,言者不如知者默，此语吾闻于老君。若道老君是知者，缘何自著五千文。,
杂曲歌辞·生别离,白居易,食檗不易食梅难，檗能苦兮梅能酸。未如生别之为难，苦在心兮酸在肝。晨鸡载鸣残月没，征马重嘶行人出。回看骨肉哭一声，梅酸檗苦甘如蜜。黄河水白黄云秋，行人河边相对愁。天寒野旷何处宿，棠梨叶战风飕飕。生离别，生离别，忧从中来无断绝。忧积心劳血气衰，未年三十生白发。,
湓浦早冬,白居易,浔阳孟冬月，草木未全衰。祇抵长安陌，凉风八月时。日西湓水曲，独行吟旧诗。蓼花始零落，蒲叶稍离披。但作城中想，何异曲江池。,
客,白居易,渭北离乡客，江南守土臣。涉途初改月，入境已经旬。甲郡标天下，环封极海滨。版图十万户，兵籍五千人。自顾才能少，何堪宠命频。冒荣惭印绶，虚奖负丝纶。除苏州制云：藏于己为道义，施于物为政能。在公形骨鲠之志，阖境有裤襦之乐。候病须通脉，防流要塞津。救烦无若静，补拙莫如勤。削使科条简，摊令赋役均。以兹为报效，安敢不躬亲。襦裤提于手，韦弦佩在绅。敢辞称俗吏，且愿活疲民。常常州未徵黄霸，湖湖州犹借寇恂。愧无铛脚政，徒忝犬牙怜。河北三郡相邻，皆有善政，时为铛脚刺史。见唐书。制诏夸黄绢，诗篇占白苹。美贾常州也。美崔吴兴也。铜符抛不得，琼树见无因。自谓也。警寐钟传夜，催衙鼓报晨。唯知对胥吏，未暇接亲宾。色变云迎夏，声残鸟过春。麦风非逐扇，梅雨异随轮。武寺山如故，王楼月自新。武丘寺也。郡内东南楼名也。池塘闲长草，丝竹废生尘。暑遣烧神酎，晴教煞舞茵。待还公事了，亦拟乐吾身。,
题施山人野居,白居易,得道应无著，谋生亦不妨。春泥秧稻暖，夜火焙茶香。水巷风尘少，松斋日月长。高闲真是贵，何处觅侯王？,
晚题东林寺双池,白居易,向晚双池好，初晴百物新。袅枝翻翠羽，溅水跃红鳞。萍泛同游子，莲开当丽人。临流一惆怅，还忆曲江春。,
衰病,白居易,老与病相仍，华簪发不胜。行多朝散药，睡少夜停灯。禄食分供鹤，朝衣减施僧。性多移不得，郡政谩如绳。,
读庄子,白居易,庄生齐物同归一，我道同中有不同。遂性逍遥虽一致，鸾凰终校胜蛇虫。,
感兴二首,白居易,吉凶祸福有来由，但要深知不要忧。只见火光烧润屋，不闻风浪覆虚舟。名为公器无多取，利是身灾合少求。虽异匏瓜难不食，大都食足早宜休。鱼能深入宁忧钓，鸟解高飞岂触罗。热处先争炙手去，悔时其奈噬脐何。尊前诱得猩猩血，幕上偷安燕燕窠。我有一言君记取，世间自取苦人多。,
司马宅,白居易,雨径绿芜合，霜园红叶多。萧条司马宅，门巷无人过。唯对大江水，秋风朝夕波。,
宅西有流水，墙下构小楼，临玩之时，颇有幽,白居易,伊水分来不自由，无人解爱为谁流。家家抛向墙根底，唯我栽莲越小楼。水色波文何所似，麹尘罗带一条斜。莫言罗带春无主，自置楼来属白家。日滟水光摇素壁，风飘树影拂朱栏。皆言此处宜弦管，试奏霓裳一曲看。霓裳奏罢唱梁州，红袖斜翻翠黛愁。应是遥闻胜近听，行人欲过尽回头。独醉还须得歌舞，自娱何必要亲宾。当时一部清商乐，亦不长将乐外人。,
寄明州于驸马使君三绝句,白居易,有花有酒有笙歌，其奈难逢亲故何。近海饶风春足雨，白须太守闷时多。平阳音乐随都尉，留滞三年在浙东。吴越声邪无法用，莫教偷入管弦中。何郎小妓歌喉好，严老呼为一串珠。海味腥咸损声气，听看犹得断肠无。,
和东川杨慕巢尚书府中独坐，感戚在怀，见寄,白居易,我是知君者，君今意若何。穷通时不定，苦乐事相和。东蜀欢殊渥，西江叹逝波。只缘荣贵极，翻使感伤多。行断风惊雁，年侵日下坡。慕巢及杨九、杨十前年来，兄弟三人，各在一处。片心休惨戚，双鬓已蹉跎。紫绶黄金印，青幢白玉珂。老将荣补贴，愁用道销磨。外府饶杯酒，中堂有绮罗。应须引满饮，何不放狂歌。锦水通巴峡，香山对洛河。将军驰铁马，少傅步铜驼。深契怜松竹，高情忆薜萝。悬车年甚远，未敢故相过。,
正月三日闲行,白居易,黄鹂巷口莺欲语，乌鹊河头冰欲销。黄鹂，坊名。乌鹊，河名。绿浪东西南北水，红栏三百九十桥。苏之官桥大数)。鸳鸯荡漾双双翅，杨柳交加万万条。借问春风来早晚，只从前日到今朝。,
分司洛中多暇，数与诸客宴游，醉后狂吟，偶,白居易,性与时相远，身将世两忘。寄名朝士籍，寓兴少年场。老岂无谈笑，贫犹有酒浆。随时来伴侣，逐日用风光。数数游何爽，些些病未妨。天教荣启乐，人恕接舆狂。改业为逋客，移家住醉乡。不论招梦得，兼拟诱奇章。要路风波险，权门市井忙。世间无可恋，不是不思量。,
令狐相公与梦得交情素深，眷予分亦不浅，一,白居易,缄题重叠语殷勤，存没交亲自此分。前月使来犹理命，今朝诗到是遗文。银钩见晚书无报，玉树埋深哭不闻。最感一行绝笔字，尚言千万乐天君。令狐与梦得手札后云：见乐天君，为伸千万之诚也。,
白云期黄石岩下作。,白居易,三十气太壮，胸中多是非。六十身太老，四体不支持。四十至五十，正是退闲时。年长识命分，心慵少营为。见酒兴犹在，登山力未衰。吾年幸当此，且与白云期。,
西楼夜,白居易,悄悄复悄悄，城隅隐林杪。山郭灯火稀，峡天星汉少。年光东流水，生计南枝鸟。月没江沉沉，西楼殊未晓。,
华原磬－刺乐工非其人也,白居易,华原磬，华原磬，古人不听今人听。泗滨石，泗滨石，今人不击古人击。今人古人何不同，用之舍之由乐工。乐工虽在耳如壁，不分清浊即为聋。梨园弟子调律吕，知有新声不如古。古称浮磬出泗滨，立辨致死声感人。宫悬一听华原石，君心遂忘封疆臣。果然胡寇从燕起，武臣少肯封疆死。始知乐与时政通，岂听铿锵而已矣。磬襄入海去不归，长安市儿为乐师。华原磬与泗滨石，清浊两声谁得知。,
酬皇甫十早春对雪见赠,白居易,漠漠复雰雰，东风散玉尘。明催竹窗晓，寒退柳园春。绿酝香堪忆，红炉暖可亲。忍心三两日，莫作破斋人。,
夜送孟司功,白居易,浔阳白司马，夜送孟功曹。江暗管弦急，楼明灯火高。湖波翻似箭，霜草杀如刀。且莫开征棹，阴风正怒号。,
衰病,白居易,老辞游冶寻花伴，病别荒狂旧酒徒。更恐五年三岁后，些些谭笑亦应无。,
官俸初罢亲故见忧以诗谕之,白居易,七年为少傅，品高俸不薄。乘轩已多惭，况是一病鹤。又及悬车岁，筋力转衰弱。岂以贫是忧，尚为名所缚。今春始病免，缨组初摆落。蜩甲有何知，云心无所著。囷中残旧谷，可备岁饥恶。园中多新蔬，未至食藜藿。不求安师卜，不问陈生药。但对丘中琴，时闻池上酌。信风舟不系，掉尾鱼方乐。亲友不我知，而忧我寂寞。安与陈皆洛中艺术精者。,
道州民－美臣遇明主也,白居易,道州民，多侏儒，长者不过三尺余。市作矮奴年进送，号为道州任土贡。任土贡，宁若斯，不闻使人生别离，老翁哭孙母哭儿。一自阳城来守郡，不进矮奴频诏问。城云臣按六典书，任土贡有不贡无。道州水土所生者，只有矮民无矮奴。吾君感悟玺书下，岁贡矮奴宜悉罢。道州民，老者幼者何欣欣。父兄子弟始相保，从此得作良人身。道州民，民到于今受其赐，欲说使君先下泪。仍恐儿孙忘使君，生男多以阳为字。,
自罢河南，已换七尹，每一入府，怅然旧游，,白居易,每日河南府，依然似到家。杯尝七尹酒，树看十年花。七尹酒味不同，备尝之矣。即府中新果园。且健须欢喜，虽衰莫叹嗟。迎门无故吏，侍坐有新娃。暖阁谋宵宴，寒庭放晚衙。主人留宿定，一任夕阳斜。,
蛮子朝－刺将骄而相备位也,白居易,蛮子朝，泛皮船兮渡绳桥，来自巂州道路遥。入界先经蜀川过，蜀将收功先表贺。臣闻云南六诏蛮，东连牂牁西连蕃。六诏星居初琐碎，合为一诏渐强大。开元皇帝虽圣神，唯蛮倔强不来宾。鲜于仲通六万卒，征蛮一阵全军没。至今西洱河岸边，箭孔刀痕满枯骨。谁知今日慕华风，不劳一人蛮自通。诚由陛下休明德，亦赖微臣诱谕功。德宗省表知如此，笑令中使迎蛮子。蛮子导从者谁何，摩挲俗羽双隈伽。清平官持赤藤杖，大将军系金呿嗟。异牟寻男寻阁劝，特敕召对延英殿。上心贵在怀远蛮，引临玉座近天颜。冕旒不垂亲劳俫。赐衣赐食移时对。移时对，不可得，大臣相看有羡色。可怜宰相拖紫佩金章，朝日唯闻对一刻。,
梦得前所酬篇有炼尽美少年之句，因思往事，,白居易,炼尽少年成白首，忆初相识到今朝。昔饶春桂长先折，今伴寒松取后凋。昔登科第，梦得多居先。今同暮年，洛下为老伴。生事纵贫犹可过，风情虽老未全销。声华宠命人皆得，若个如君历七朝。梦得贞元中及今，凡仕七朝也。,
不出门,白居易,弥月不出门，永日无来宾。食饱更拂床，睡觉一颦伸。轻箑白鸟羽，新簟青箭筠。方寸方丈室，空然两无尘。披衣腰不带，散发头不巾。袒跣北窗下，葛天之遗民。一日亦自足，况得以终身。不知天壤内，目我为何人？,
在家出家,白居易,衣食支吾婚嫁毕，从今家事不相仍。夜眠身是投林鸟，朝饭心同乞食僧。清唳数声松下鹤，寒光一点竹间灯。中宵入定跏趺坐，女唤妻呼多不应。,
池上寓兴二绝,白居易,濠梁庄惠谩相争，未必人情知物情。獭捕鱼来鱼跃出，此非鱼乐是鱼惊。水浅鱼稀白鹭饥，劳心瞪目待鱼时。外容闲暇中心苦，似是而非谁得知。,
开成二年夏闻新蝉赠梦得,白居易,十载与君别，常感新蝉鸣。今年共君听，同在洛阳城。噪处知林静，闻时觉景清。凉风忽袅袅，秋思先秋生。残槿花边立，老槐阴下行。虽无索居恨，还动长年情。且喜未聋耳，年年闻此声。,
和思黯居守独饮偶醉见示六韵，时梦得和篇先,白居易,宫漏滴渐阑，城乌啼复歇。此时若不醉，争奈千门月。主人中夜起，妓烛前罗列。歌袂默收声，舞鬟低赴节。弦吟玉柱品，酒透金杯热。朱颜忽已酡，清奏犹未阕。妍词黯先唱，逸韵刘继发。铿然双雅音，金石相磨戛。,
雪夜小饮赠梦得,白居易,同为懒慢园林客，共对萧条雨雪天。小酌酒巡销永夜，大开口笑送残年。久将时背成遗老，多被人呼作散仙。呼作散仙应有以，曾看东海变桑田。,描写雪
酒熟忆皇甫十,白居易,新酒此时熟，故人何日来？自从金谷别，不见玉山颓。疏索柳花碗，寂寥荷叶杯。今冬问毡帐，雪里为谁开？,
九年十一月二十一日感事而作　其日独游香山,白居易,祸福茫茫不可期，大都早退似先知。当君白首同归日，是我青山独往时。顾索素琴应不暇，忆牵黄犬定难追。麒麟作脯龙为醢，何似泥中曳尾龟？,
苦热喜凉,白居易,经时苦炎暑，心体但烦倦。白日一何长，清秋不可见。岁功成者去，天数极则变。潜知寒燠间，迁次如乘传。火云忽朝敛，金风俄夕扇。枕簟遂清凉，筋骸稍轻健。因思望月侣，好卜迎秋宴。竟夜无客来，引杯还自劝。,
眼暗,白居易,早年勤倦看书苦，晚岁悲伤出泪多。眼损不知都自取，病成方悟欲如何。夜昏乍似灯将灭，朝暗长疑镜未磨。千药万方治不得，唯应闭目学头陀。,
春尽日,白居易,芳景销残暑气生，感时思事坐含情。无人开口共谁语，有酒回头还自倾。醉对数丛红芍药，渴尝一碗绿昌明。春归似遣莺留语，好住园林三两声。,
后序,白居易,前三年，元微之为予编次文集而叙之。凡五秩，每秩十卷，迄长庆二年冬，号白氏长庆集。尔来复有格诗、律诗、碑、志、序、记、表、赞，以类相附，合为卷轴，又从五十一以降，卷而第之。是时大和二年秋，予春秋五十又七，目昏头白，衰也久矣，拙音狂句，亦已多矣。由兹而后，宜其绝笔，若余习未尽，时时一咏，亦不自知也。因附前集报微之，故复序于卷首云尔。,
夏日与闲禅师林下避暑,白居易,洛景城西尘土红，伴僧闲坐竹泉东。绿萝潭上不见日，白石滩边长有风。热恼渐知随念尽，清凉常愿与人同。每因毒暑悲亲故，多在炎方瘴海中。,
新亭病后独坐招李侍郎公垂,白居易,新亭未有客，竟日独何为？趁暖泥茶灶，防寒夹竹篱。头风初定后，眼暗欲明时。浅把三分酒，闲题数句诗。应须置两榻，一榻待公垂。,
会昌春连宴即事,白居易,元年寒食日，上巳暮春天。鸡黍三家会，莺花二节连。--白居易光风初澹荡，美景渐暄妍。簪组兰亭上，车舆曲水边。--刘禹锡松声添奏乐，草色助铺筵。雀舫宜闲泛，螺杯任漫传。--王起园蔬香带露，厨柳暗藏烟。丽句轻珠玉，清谈胜管弦。--白居易陌喧金距斗，树动彩绳悬。姹女妆梳艳，游童衣服鲜。--刘禹锡圃香知种蕙，池暖忆开莲。怪石云疑触，夭桃火欲然。--王起正欢唯恐散，虽醉未思眠。啸傲人间世，追随地上仙。--白居易燕来双涎涎，雁去累翩翩。行乐真吾事，寻芳独我先。--刘禹锡滞周惭太史，入洛继先贤。昔恨多分手，今欢谬比肩。--王起病犹陪宴饮，老更奉周旋。望重青云客，情深白首年。--白居易遍尝珍馔后，许入画堂前。舞袖翻红炬，歌鬟插宝蝉。--刘禹锡断金多感激，倚玉贵迁延。说史吞颜注，论诗笑郑笺。--王起松筠寒不变，胶漆冷弥坚。兴伴王寻戴，荣同隗在燕。--白居易掷卢夸使气，刻烛斗成篇。实艺皆三捷，虚名愧六联。--刘禹锡兴阑犹举白，话静每思玄。更说归时好，亭亭月正圆。--王起,
胡、吉、郑、刘、卢、张等六贤皆多年寿，予,白居易,七人五百七十岁，拖紫纡朱垂白须。手里无金莫嗟叹，尊中有酒且欢娱。诗吟两句神还王，酒饮三杯气尚粗。嵬峨狂歌教婢拍，婆娑醉舞遣孙扶。天年高过二疏傅，人数多于四皓图。除却三山五天竺，人间此会更应无。,
双石,白居易,苍然两片石，厥状怪且丑。俗用无所堪，时人嫌不取。结从胚浑始，得自洞庭口。万古遗水滨，一朝入吾手。担舁来郡内，洗刷去泥垢。孔黑烟痕深，罅青苔色厚。老蛟蟠作足，古剑插为首。忽疑天上落，不似人间有。一可支吾琴，一可贮吾酒。峭绝高数尺，坳泓容一斗。五弦倚其左，一杯置其右。洼樽酌未空，玉山颓已久。人皆有所好，物各求其偶。渐恐少年场，不容垂白叟。回头问双石，能伴老夫否。石虽不能言，许我为三友。,
春来频与李二宾客郭外同游因赠长句,白居易,风光引步酒开颜，送老消春嵩洛间。朝踏落花相伴出，暮随飞鸟一时还。我为病叟诚宜退，君是才臣岂合闲。可惜济时心力在，放教临水复登山。,
谈氏小外孙玉童,白居易,外翁七十孙三岁，笑指琴书欲遣传。自念老夫今耄矣，因思稚子更茫然。中郎余庆钟羊祜，子幼能文似马迁。才与不才争料得，东床空后且娇怜。谈氏初逝。,
三谣·朱藤谣,白居易,朱藤朱藤，温如红玉，直如朱绳。自我得尔以为杖，大有裨于股肱。前年左选，东南万里。交游别我于国门，亲友送我于浐水。登高山兮车倒轮摧，渡汉水兮马跙蹄开。中途不进，部曲多回。唯此朱藤，实随我来。瘴疠之乡，无人之地。扶卫衰病，驱诃魑魅。吾独一身，赖尔为二。或水或陆，自北徂南。泥黏雪滑，足力不堪。吾本两足，得尔为三。紫霄峰头，黄石岩下。松门石磴，不通舆马。吾与尔披云拨水，环山绕野。二年蹋遍匡庐间，未尝一步而相舍。虽有佳子弟、良友朋，扶危助蹇，不如朱藤。嗟乎，穷既若是，通复何如，吾不以常杖待尔，尔勿以常人望吾。朱藤朱藤，吾虽青云之上、黄泥之下，誓不弃尔于斯须。,
喜与杨六侍御同宿,白居易,岸帻静言明月夜，匡床闲卧落花朝。二三月里饶春睡，七八年来不早朝。浊水清尘难会合，高鹏低鷃各逍遥。眼看又上青云去，更卜同衾一两宵。,
闲居春尽,白居易,闲泊池舟静掩扉，老身慵出客来稀。愁应暮雨留教住，春被残莺唤遣归。揭瓮偷尝新熟酒，开箱试著旧生衣。冬裘夏葛相催促，垂老光阴速似飞。,
西明寺牡丹花时忆元九,白居易,前年题名处，今日看花来。一作芸香吏，三见牡丹开。岂独花堪惜，方知老暗催。何况寻花伴，东都去未回。讵知红芳侧，春尽思悠哉。,
题山石榴花,白居易,一丛千朵压阑干，翦碎红绡却作团。风袅舞腰香不尽，露销妆脸泪新干。蔷薇带刺攀应懒，菡萏生泥玩亦难。争及此花檐户下，任人采弄尽人看。,
百花亭晚望夜归,白居易,百花亭上晚裴回，云影阴晴掩复开。日色悠扬映山尽，雨声萧飒渡江来。鬓毛遇病双如雪，心绪逢秋一似灰。向夜欲归愁未了，满湖明月小船回。,
早春同刘郎中寄宣武令狐相公,白居易,梁园不到一年强，遥想清吟对绿觞。更有何人能饮酌，新添几卷好篇章？马头拂柳时回辔，豹尾穿花暂亚枪。谁引相公开口笑，不逢白监与刘郎。,
同崔十八宿龙门兼寄令狐尚书冯常侍,白居易,水碧玉磷磷，龙门秋胜春。山中一夜月，海内两闲人。等是幽栖伴，俱非富贵身。尚书与常侍，不可得相亲。,
初冬月夜得皇甫泽州手札并诗数篇因遣报书偶,白居易,清泠玉韵两三章，落箔银钩七八行。心逐报书悬雁足，梦寻来路绕羊肠。水南地空多明月，山北天寒足早霜。最恨泼醅新熟酒，迎冬不得共君尝。,
郡斋暇日忆庐山草堂，兼寄二林僧社三十韵，,白居易,谏诤知无补，迁移分所当。不堪匡圣主，只合事空王。龙象投新社，鹓鸾失故行。沉吟辞北阙，诱引向西方。便住双林寺，仍开一草堂。平治行道路，安置坐禅床。手版支为枕，头巾阁在墙。先生乌几舄，居士白衣裳。竟岁何曾闷，终身不拟忙。灭除残梦想，换尽旧心肠。世界多烦恼，形神久损伤。正从风鼓浪，转作日销霜。佛经云：“此生死无休已，如风鼓海浪。”又云：烦如霜露，慧日能消除。吾道寻知止，君恩偶未忘。忽蒙颁凤诏，兼谢剖鱼章。莲静方依水，葵枯重仰阳。三车犹夕会，五马已晨装。去似寻前世，来如别故乡。眉低出鹫岭，脚重下蛇冈。庐山冈名渐望庐山远，弥愁峡路长。香炉峰隐隐，巴字水茫茫。瓢挂留庭树，经收在屋梁。春抛红药圃，夏忆白莲塘。唯拟捐尘事，将何答宠光。有期追永远，晋时永、远二法师，曾居此寺。无政继龚黄。南国秋犹热，西斋夜暂凉。闲吟四句偈，静对一炉香。身老同丘井，心空是道场。觅僧为去伴，留俸作归粮。为报山中侣，凭看竹下房。会应归去在一作住，松菊莫教荒。,
读道德经,白居易,玄元皇帝著遗文，乌角先生仰后尘。金玉满堂非己物，子孙委蜕是他人。世间尽不关吾事，天下无亲于我身。只有一身宜爱护，少教冰炭逼心神。,
游紫霄宫七言八句,白居易,水洗尘埃道味甞，甘于名利相相忘。心怀天洞丹霞客，各诵三清紫府章。早里采莲歌达旦，一轮明月桂飘香。日高公子还相觅，见得山中好酒浆。,
赞崔氏夫人,白居易,亭亭独步□枝花，红脸青娥不是夸。作将喜貌为愁貌，未惯离家往婿家。,
赞崔氏夫人,白居易,拜别高堂日欲斜，红巾拭泪贵新花。徒来生处却为客，今日随夫始是家。,
宿诚禅师山房题赠,白居易,不出孤峰上，人间四十秋。视身如传舍，阅世任东流。法为因缘立，心从次第修。中宵问真偈，有住是吾忧。,
新池,白居易,数日自穿凿，引泉来近陂。寻渠通咽处，绕岸待清时。深好求鱼养，闲堪与鹤期。幽声听难尽，入夜睡常迟。,
送李滁州,白居易,君于觉路深留意，我亦禅门薄致功。未悟病时须去病，已知空后莫依空。白衣卧疾嵩山下，皂盖行春楚水东。谁道三年千里别，两心同在道场中。,
途中感秋,白居易,节物行摇落，年颜坐变衰。树初黄叶日，人欲白头时。乡国程程远，亲朋处处辞。唯残病与老，一步不相离。,
妇人苦,白居易,蝉鬓加意梳，蛾眉用心扫。几度晓妆成，君看不言好。妾身重同穴，君意轻偕老。惆怅去年来，心知未能道。今朝一开口，语少意何深。愿引他时事，移君此日心。人言夫妇亲，义合如一身。及至死生际，何曾苦乐均。妇人一丧夫，终身守孤孑。有如林中竹，忽被风吹折。一折不重生，枯死犹抱节。男儿若丧妇，能不暂伤情。应似门前柳，逢春易发荣。风吹一枝折，还有一枝生。为君委曲言，愿君再三听。须知妇人苦，从此莫相轻。,
览镜喜老,白居易,今朝览明镜，须鬓尽成丝。行年六十四，安得不衰羸。亲属惜我老，相顾兴叹咨。而我独微笑，此意何人知？笑罢仍命酒，掩镜捋白髭。尔辈且安坐，从容听我词。生若不足恋，老亦何足悲。生若苟可恋，老即生多时。不老即须夭，不夭即须衰。晚衰胜早夭，此理决不疑。古人亦有言，浮生七十稀。我今欠六岁，多幸或庶几。倘得及此限，何羡荣启期。当喜不当叹，更倾酒一卮。,
酬微之,白居易,满帙填箱唱和诗，少年为戏老成悲。声声丽曲敲寒玉，句句妍辞缀色丝。吟玩独当明月夜，伤嗟同是白头时。由来才命相磨折，天遣无儿欲怨谁。,
初到江州,白居易,浔阳欲到思无穷，庾亮楼南湓口东。树木凋疏山雨后，人家低湿水烟中。菰蒋喂马行无力，芦荻编房卧有风。遥见朱轮来出郭，相迎劳动使君公。,
醉后题李马二妓,白居易,行摇云髻花钿节，应似霓裳趁管弦。艳动舞裙浑是火，愁凝歌黛欲生烟。有风纵道能回雪，无水何由忽吐莲？疑是两般心未决，雨中神女月中仙。,
采诗官,白居易,采诗官，采诗听歌导人言。言者无罪闻者诫，下流上通上下泰。周灭秦兴至隋氏，十代采诗官不置。郊庙登歌赞君美，乐府艳词悦君意。若求兴谕规刺言，万句千章无一字。不是章句无规刺，渐及朝廷绝讽议。诤臣杜口为冗员，谏鼓高悬作虚器。一人负扆常端默，百辟入门两自媚。夕郎所贺皆德音，春官每奏唯祥瑞。君之堂兮千里远，君之门兮九重闭。君耳唯闻堂上言，君眼不见门前事。贪吏害民无所忌，奸臣蔽君无所畏。君不见厉王胡亥之末年，群臣有利君无利。君兮君兮愿听此，欲开壅蔽达人情，先向歌诗求讽刺。,
重答汝州李六使君见和忆吴中旧游五首,白居易,为忆娃宫与虎丘，玩君新作不能休。蜀笺写出篇篇好，吴调吟时句句愁。洛下林园终共住，江南风月会重游。由来事过多堪惜，何况苏州胜汝州。,
和谈校书秋夜感怀呈朝中亲友,白居易,遥夜凉风楚客悲，清砧繁漏月高时。秋霜似鬓年空长，春草如袍位尚卑。词赋擅名来已久，烟霄得路去何迟。汉庭卿相皆知己，不荐扬雄欲荐谁？,
招王质夫自此后诗，为周至尉时作。,白居易,濯足云水客，折腰簪笏身。喧闲迹相背，十里别经旬。忽因乘逸兴，莫惜访嚣尘。窗前故栽竹，与君为主人。,
樱桃花下叹白发,白居易,逐处花皆好，随年貌自衰。红樱满眼日，白发半头时。倚树无言久，攀条欲放迟。临风两堪叹，如雪复如丝。,
分司,白居易,散秩留司殊有味，最宜病拙不才身。行香拜表为公事，碧洛青嵩当主人。已出闲游多到夜，却归慵卧又经旬。钱唐五马留三匹，还拟骑游搅扰春。,
天宫阁秋晴晚望,白居易,洛城秋霁后，梵阁暮登时。此日风烟好，今秋节候迟。霞光红泛艳，树影碧参差。莫虑言归晚，牛家有宿期。,
七月一日作,白居易,七月一日天，秋生履道里。闲居见清景，高兴从此始。林间暑雨歇，池上凉风起。桥竹碧鲜鲜，岸莎青靡靡。苍然古磐石，清浅平流水。何言中门前，便是深山里。双僮侍坐卧，一杖扶行止。饥闻麻粥香，渴觉云汤美。,
故衫,白居易,闇淡绯衫称老身，半披半曳出朱门。袖中吴郡新诗本，襟上杭州旧酒痕。残色过梅看向尽，故香因洗嗅犹存。曾经烂熳三年著，欲弃空箱似少恩。,
听弹《古渌水》琴曲名,白居易,闻君古渌水，使我心和平。欲识慢流意，为听疏泛声。西窗竹阴下，竟日有馀清。,
诗解,白居易,新篇日日成，不是爱声名。旧句时时改，无妨悦性情。但令长守郡，不觉却归城。只拟江湖上，吟哦过一生。,
酬郑侍御多雨春空过诗三十韵　次用本韵,白居易,南雨来多滞，东风动即狂。月行离毕急，龙走召云忙。鬼转雷车响，蛇腾电策光。浸淫天似漏，沮洳地成疮。惨淡阴烟白，空濛宿雾黄。暗遮千里目，闷结九回肠。寂寞羁臣馆，深沉思妇房。镜昏鸾灭影，衣润麝消香。兰湿难纫珮，花凋易落妆。沾黄莺翅重，滋绿草心长。紫陌皆泥泞，黄污共淼茫。恐霖成怪沴，望霁剧祯祥。楚柳腰肢亸，湘筠涕泪滂。昼昏疑是夜，阴盛胜于阳。居士巾皆垫，行人盖尽张。跳蛙还屡出，移蚁欲深藏。端坐交游废，闲行去步妨。愁生垂白叟，恼杀蹋青娘。变海常须虑，为鱼慎勿忘。此时方共惧，何处可相将。已望东溟祷，仍封北户禳。却思逢旱魃，谁喜见商羊。预怕为蚕病，先忧作麦伤。惠应施浃洽，政岂假揄扬。祀典修咸秩，农书振满床。丹诚期恳苦，白日会昭彰。赈廪赒饥户，苫城备坏墙。且当营岁事，宁暇惜年芳。德胜令灾弭，人安在吏良。尚书心若此，不枉系金章。,
冬夜与钱员外同直禁中,白居易,夜深草诏罢，霜月凄凛凛。欲卧暖残杯，灯前相对饮。连铺青缣被，对置通中枕。仿佛百余宵，与君同此寝。,
对酒五首,白居易,巧拙贤愚相是非，何如一醉尽忘机。君知天地中宽窄，雕鹗鸾皇各自飞。蜗牛角上争何事，石火光中寄此身。随富随贫且欢乐，不开口笑是痴人。丹砂见火去无迹，白发泥人来不休。赖有酒仙相暖热，松乔醉即到前头。百岁无多时壮健，一春能几日晴明。相逢且莫推辞醉，听唱阳关第四声。昨日低眉问疾来，今朝收泪吊人回。眼前流例君看取，且遣琵琶送一杯。,
快活,白居易,可惜莺啼花落处，一壶浊酒送残春。可怜月好风凉夜，一部清商伴老身。饱食安眠消日月，闲谈冷笑接交亲。谁知将相王侯外，别有优游快活人。,
华城西北雉堞最高，崔相公首创楼台，钱左丞,白居易,高居称君子，潇洒四无邻。丞相栋梁久，使君桃李新。凝情看丽句，驻步想清尘。况是寒天客，楼空无主人。,
枕上作,白居易,风疾侵凌临老头，血凝筋滞不调柔。甘从此后支离卧，赖是从前烂熳游。回思往事纷如梦，转觉余生杳若浮。浩气自能充静室，惊飙何必荡虚舟。腹空先进松花酒，膝冷重装桂布裘。若问乐天忧病否，乐天知命了无忧。,
老病,白居易,昼听笙歌夜醉眠，若非月下即花前。如今老病须知分，不负春来二十年。,
听幽兰,白居易,琴中古曲是幽兰，为我殷勤更弄看。欲得身心俱静好，自弹不及听人弹。,
端居咏怀,白居易,贾生俟罪心相似，张翰思归事不如。斜日早知惊鵩鸟，秋风悔不忆鲈鱼。胸襟曾贮匡时策，怀袖犹残谏猎书。从此万缘都摆落，欲携妻子买山居。,
杭州回舫,白居易,自别钱塘山水后，不多饮酒懒吟诗。欲将此意凭回棹，报与西湖风月知。,
就暖偶酌戏诸诗酒旧侣,白居易,低屏软褥卧藤床，舁向前轩就日阳。一足任他为外物，三杯自要沃中肠。头风若见诗应愈，齿折仍夸笑不妨。细酌徐吟犹得在，旧游未必便相忘。,
欲到东洛得杨使君书因以此报,白居易,向公心切向财疏，淮上休官洛下居。三郡政能从独步，十年生计复何如？使君滩上久分手，别驾渡头先得书。且喜平安又相见，其余外事尽空虚。,
春送卢秀才下第游太原谒严尚书,白居易,未将时会合，且与俗浮沉。鸿养青冥翮，蛟潜云雨心。烟郊春别远，风碛暮程深。墨客投何处？并州旧翰林。,
寻李道士山居兼呈元明府,白居易,尽日行还歇，迟迟独上山。攀藤老筋力，照水病容颜。陶巷招居住，茅家许往还。饱谙荣辱事，无意恋人间。,
萧相公宅遇自远禅师有感而赠,白居易,宦途堪笑不胜悲，昨日荣华今日衰。转似秋蓬无定处，长于春梦几多时。半头白发惭萧相，满面红尘问远师。应是世间缘未尽，欲抛官去尚迟疑。,
答崔十八见寄,白居易,明朝欲见琴尊伴，洗拭金杯拂玉徽。君乞曹州刺史替，我抛刑部侍郎归。倚疮老马收蹄立，避箭高鸿尽翅飞。岂料洛阳风月夜，故人垂老得相依。,
赠僧五首·钵塔院如大师,白居易,百千万劫菩提种，八十三年功德林。若不秉持僧行苦，将何报答佛恩深。慈悲不瞬诸天眼，清净无尘几地心。每岁八关蒙九授，殷勤一戒重千金。,
病后寒食,白居易,故纱绛帐旧青毡，药酒醺醺引醉眠。斗擞弊袍春晚后，摩挲病脚日阳前。行无筋力寻山水，坐少精神听管弦。抛掷风光负寒食，曾来未省似今年。,
晚庭逐凉,白居易,送客出门后，移床下砌初。趁凉行绕竹，引睡卧看书。老更为官拙，慵多向事疏。松窗倚藤杖，人道似僧居。,
雨夜赠元十八,白居易,卑湿沙头宅，连阴雨夜天。共听檐溜滴，心事两悠然。把酒循环饮，移床曲尺眠。莫言非故旧，相识已三年。,
题新居寄宣州崔相公　所居南邻即崔家池。,白居易,门庭有水巷无尘，好称闲官作主人。冷似雀罗虽少客，宽于蜗舍足容身。疏通竹径将迎月，扫掠莎台欲待春。济世料君归未得，南园北曲谩为邻。,
吾土,白居易,身心安处为吾土，岂限长安与洛阳。水竹花前谋活计，琴诗酒里到家乡。荣先生老何妨乐，楚接舆歌未必狂。不用将金买庄宅，城东无主是春光。,
府斋感怀酬梦得,白居易,府伶呼唤争先到，家酝提携动辄随。合是人生开眼日，自当年老敛眉时。丹砂炼作三铢土，玄发看成一把丝。劳寄新诗远安慰，不闻枯树再生枝。,
送武士曹归蜀　士曹即武中丞兄。,白居易,花落鸟嘤嘤，南归称野情。月宜秦岭宿，春好蜀江行。乡路通云栈，郊扉近锦城。乌台陟冈送，人羡别时荣。,
闻李六景俭自河东令授唐邓行军司马以诗贺之,白居易,谁能淮上静风波，闻道河东应此科。不独文词供奏记，定将谈笑解兵戈。泥埋剑戟终难久，水借蛟龙可在多。四十著绯军司马，男儿官职未蹉跎。,
春晚咏怀赠皇甫朗之,白居易,艳阳时节又蹉跎，迟暮光阴复若何。一岁平分春日少，百年通计老时多。多中更被愁牵引，少处兼遭病折磨。赖有销忧治闷药，君家浓酎我狂歌。,
履信池樱桃岛上，醉后走笔，送别舒员外，兼,白居易,樱桃岛前春，去春花万枝。忽忆与宗卿闲饮日，又忆与考功狂醉时。岁晚无花空有叶，风吹满地乾重叠。蹋叶悲秋复忆春，池边树下重殷勤。今朝一酌临寒水，此地三回别故人。樱桃花，来春千万朵，来春共谁花下坐。不论崔李上青云，明日舒三亦抛我。,
渭村雨归,白居易,渭水寒渐落，离离蒲稗苗。闲傍沙边立，看人刈苇苕。近水风景冷，晴明犹寂寥。复兹夕阴起，野思重萧条。萧条独归路，暮雨湿村桥。,
旅次景空寺宿幽上人院,白居易,不与人境接，寺门开向山。暮钟寒鸟聚，秋雨病僧闲。月隐云树外，萤飞廊宇间。幸投花界宿，暂得静心颜。,
西原晚望,白居易,花菊引闲行，行上西原路。原上晚无人，因高聊四顾。南阡有烟火，北陌连虚墓。村邻何萧疏，近者犹百步。吾庐在其下，寂寞风日暮。门外转枯蓬，篱根伏寒兔。故园汴水上，离乱不堪去。近岁始移家，飘然此村住。新屋五六间，古槐八九树。便是衰病身，此生终老处。,
和梦得,白居易,纶阁沈沈天宠命，苏台籍籍有能声。岂唯不得清文力，但恐空传冗吏名。郎署回翔何水部，江湖留滞谢宣城。所嗟非独君如此，自古才难共命争。,
酬元员外三月三十日慈恩寺相忆见寄,白居易,怅望慈恩三月尽，紫桐花落鸟关关。诚知曲水春相忆，其奈长沙老未还。赤岭猿声催白首，黄茅瘴色换朱颜。谁言南国无霜雪，尽在愁人鬓发间，,
秋暮郊居书怀,白居易,郊居人事少，昼卧对林峦。穷巷厌多雨，贫家愁早寒。葛衣秋未换，书卷病仍看。若问生涯计，前溪一钓竿。,
寄题庐山旧草堂兼呈二林寺道侣,白居易,三十年前草堂主，而今虽在鬓如丝。登山寻水应无力，不似江州司马时。渐伏酒魔休放醉，犹残口业未抛诗。君行过到炉峰下，为报东林长老知。,
赠杓直,白居易,世路重禄位，孔栖栖者孔宣。人情爱年寿，夭死者颜渊。二人如何人，不奈命与天。我今信多幸，抚己愧前贤。已年四十四，又为五品官。况兹知足外，别有所安焉。早年以身代，直赴逍遥篇。近岁将心地，回向南宗禅。外顺世间法，内脱区中缘。进不厌朝市，退不恋人寰。自吾得此心，投足无不安。体非道引适，意无江湖闲。有兴或饮酒，无事多掩关。寂静夜深坐，安稳日高眠。秋不苦长夜，春不惜流年。委形老小外，忘怀生死间。昨日共君语，与余心膂然。此道不可道，因君聊强言。,
渡淮,白居易,淮水东南阔，无风渡亦难。孤烟生乍直，远树望多圆。春浪棹声急，夕阳帆影残。清流宜映月，今夜重吟看。,
题玉泉寺,白居易,湛湛玉泉色，悠悠浮云身。闲心对定水，清净两无尘。手把青筇杖，头戴白纶巾。兴尽下山去，知我是谁人。,
赠别崔五,白居易,朝送南去客，暮迎北来宾。孰云当大路，少遇心所亲。劳者念息肩，热者思濯身。何如愁独日，忽见平生人。平生已不浅，是日重殷勤。问从何处来，及此江亭春？江天春多阴，夜月隔重云。移樽树间饮，灯照花纷纷。一会不易得，余事何足云。明旦又分手，今夕且欢忻。,
浔阳岁晚寄元八郎中庾三十二员外,白居易,阅水年将暮，烧金道未成。丹砂不肯死，白发自须生。病肺惭杯满，衰颜忌镜明。春深旧乡梦，岁晚故交情。一别浮云散，双瞻列宿荣。螭头阶下立，龙尾道前行。封事频闻奏，除书数见名。虚怀事僚友，平步取公卿。漏尽鸡人报，朝回幼女迎。可怜白司马，老大在湓城。,
对酒吟,白居易,一抛学士笔，三佩使君符。未换银青绶，唯添雪白须。公门衙退掩，妓席客来铺。履舄从相近，讴吟任所须。金衔嘶五马，钿带舞双姝。不得当年有，犹胜到老无。合声歌汉月，齐手拍吴歈。今夜还先醉，应烦红袖扶。,
雪暮偶与梦得同致仕裴宾客王尚书饮,白居易,黄昏惨惨雪霏霏，白首相欢醉不归。四个老人三百岁，人间此会亦应稀。裴年九十余，王八十余，予与梦得俱七十，合三百余岁，可谓希有之会也。,
得行简书闻欲下峡先以此寄,白居易,朝来又得东川信，欲取春初发梓州。书报九江闻暂喜，路经三峡想还愁。潇湘瘴雾加餐饭，滟预惊波稳泊舟。欲寄两行迎尔泪，长江不肯向西流。,
想夫怜　,白居易,王维右丞词云：秦川一半夕阳开。此句尤佳。玉管朱弦莫急催，容听歌送十分杯。长爱夫怜第二句，请君重唱夕阳开。,
八月十五日夜禁中独直，对月忆元九,白居易,银台金阙夕沉沉，独宿相思在翰林。三五夜中新月色，二千里外故人心。渚宫东面烟波冷，浴殿西头钟漏深。犹恐清光不同见，江陵卑湿足秋阴。,
庾顺之以紫霞绮远赠以诗答之,白居易,千里故人心郑重，一端香绮紫氛氲。开缄日映晚霞色，满幅风生秋水纹。为褥欲裁怜叶破，制裘将翦惜花分。不如缝作合欢被，寤寐相思如对君。,
东楼晓,白居易,脉脉复脉脉，东楼无宿客。城暗云雾多，峡深田地窄。宵灯尚留焰，晨禽初展翮。欲知山高低，不见东方白。,
奉和裴令公三月上巳日游太原龙泉忆去岁禊洛,白居易,去岁暮春上巳，共泛洛水中流。今岁暮春上巳，独立香山下头。风光闲寂寂，旌旆远悠悠。丞相府归晋国，太行山碍并州。鹏背负天龟曳尾，云泥不可得同游。,
八月十五日夜闻崔大员外翰林独直对酒玩月因,白居易,清景偶题是诗秋月高悬空碧外，仙郎静玩禁闱间。岁中唯有今宵好，海内无如此地闲。皓色分明双阙榜，清光深到九门关。遥闻独醉还惆怅，不见金波照玉山。,
和杨六尚书喜两弟汉公转吴兴，鲁士赐章服，,白居易,华筵贺客日纷纷，剑外欢娱洛下闻。朱绂宠光新照地，彤襜喜气远凌云。荣联花萼诗难和，乐助埙篪酒易醺。感羡料应知我意，今生此事不如君。,
晓上天津桥闲望偶逢卢郎中张员外携酒同倾,白居易,上阳宫里晓钟后，天津桥头残月前。空阔境疑非下界，飘飖身似在寥天。星河隐映初生日，楼阁葱茏半出烟。此处相逢倾一醆，始知地上有神仙。,
城盐州－美圣谟而诮边将也,白居易,城盐州，城盐州，城在五原原上头。蕃东节度钵阐布，忽见新城当要路。金鸟飞传赞普闻，建牙传箭集群臣。君臣赪面有忧色，皆言勿谓唐无人。自筑盐州十馀载，左衽毡裘不犯塞。昼牧牛羊夜捉生，长去新城百里外。诸边急警劳戍人，唯此一道无烟尘。灵夏潜安谁复辨，秦原暗通何处见。鄜州驿路好马来，长安药肆黄蓍贱。城盐州，盐州未城天子忧。德宗按图自定计，非关将略与庙谋。吾闻高宗中宗世，北虏猖狂最难制。韩公创筑受降城，三城鼎峙屯汉兵。东西亘绝数千里，耳冷不闻胡马声。如今边将非无策，心笑韩公筑城壁。相看养寇为身谋，各握强兵固恩泽。愿分今日边将恩，褒赠韩公封子孙。谁能将此盐州曲，翻作歌词闻至尊。,
对晚开夜合花赠皇甫郎中,白居易,移晚校一月，花迟过半年。红开杪秋日，翠合欲昏天。白露滴未死，凉风吹更鲜。后时谁肯顾，唯我与君怜。,
蔷薇正开春酒初熟因招刘十九张大崔二十四同,白居易,瓮头竹叶经春熟，阶底蔷薇入夏开。似火浅深红压架，如饧气味绿粘台。试将诗句相招去，倘有风情或可来。明日早花应更好，心期同醉卯时杯。,
重题小舫赠周从事兼戏微之,白居易,细篷青篾织鱼鳞，小眼红窗衬麴尘。阔狭才容从事座，高低恰称使君身。舞筵须拣腰轻女，仙棹难胜骨重人。不似镜湖廉使出，高樯大艑闹惊春。,
酬梦得比萱草见赠,白居易,杜康能散闷，萱草解忘忧。借问萱逢杜，何如白见刘。老衰胜少夭，闲乐笑忙愁。试问同年内，何人得白头。,
继之尚书自余病来寄遗非一，又蒙览醉吟先生,白居易,衰残与世日相疏，惠好唯君分有馀。茶药赠多因病久，衣裳寄早及寒初。所寄赠之物皆及时。交情郑重金相似，诗韵清锵玉不如。醉傅狂言人尽笑，独知我者是尚书。,
偶题邓公,白居易,偶因携酒寻村客，聊复回车访薜萝。且值雪寒相慰问，不妨春暖更经过。翁居山下年空老，我得人间事校多。一种共翁头似雪，翁无衣食自如何。,
步东坡,白居易,朝上东坡步，夕上东坡步。东坡何所爱？爱此新成树。种植当岁初，滋荣及春暮。信意取次栽，无行亦无数。绿阴斜景转，芳气微风度。新叶鸟下来，萎花蝶飞去。闲携斑竹杖，徐曳黄麻屦。欲识往来频，青芜成白路。,
郊下,白居易,西日照高树，树头子规鸣。东风吹野水，水畔江蓠生。尽日看山立，有时寻涧行。兀兀长如此，何许似专城？,
嘉陵夜有怀二首,白居易,露湿墙花春意深，西廊月上半床阴。怜君独卧无言语，唯我知君此夜心。不明不暗胧胧月，不暖不寒慢慢风。独卧空床好天气，平明闲事到心中。,
早冬,白居易,十月江南天气好，可怜冬景似春华。霜轻未杀萋萋草，日暖初干漠漠沙。老柘叶黄如嫩树，寒樱枝白是狂花。此时却羡闲人醉，五马无由入酒家。,描写冬天
感旧纱帽帽即故李侍郎所赠。,白居易,昔君乌纱帽，赠我白头翁。帽今在顶上，君已归泉中。物故犹堪用，人亡不可逢。岐山今夜月，坟树正秋风。,
病中数会张道士见讥以此答之,白居易,亦知数出妨将息，不可端居守寂寥。病即药窗眠尽日，兴来酒席坐通宵。贤人易狎须勤饮，姹女难禁莫谩烧。张道士输白道士，一杯沆瀣便逍遥。,
酬南洛阳早春见赠,白居易,物华春意尚迟回，赖有东风昼夜催。寒缒柳腰收未得，暖熏花口噤初开。古诗云：口噤不能开。欲披云雾联襟去，先喜琼琚入袖来。久病长斋诗老退，争禁年少洛阳才。,
送王卿使君赴任苏州，因思花迎新使感旧游，,白居易,一别苏州十八载，时光人事随年改。不论竹马尽成人，亦恐桑田半为海。莺入故宫含意思，花迎新使生光彩。为报江山风月知，至今白使君犹在。,
郡中即事,白居易,漫漫潮初平，熙熙春日至。空阔远江山，晴明好天气。外有适意物，中无系心事。数篇对竹吟，一杯望云醉。行携杖扶力，卧读书取睡。久养病形骸，深谙闲气味。遥思九城陌，扰扰趋名利。今朝是双日，朝谒多轩骑。宠者防悔尤，权者怀忧畏。为报高车盖，恐非真富贵。,
郡中西园,白居易,闲园多芳草，春夏香靡靡。深树足佳禽，旦暮鸣不已。院门闭松竹，庭径穿兰芷。爱彼池上桥，独来聊徙倚。鱼依藻长乐，鸥见人暂起。有时舟随风，尽日莲照水。谁知郡府内，景物闲如此。始悟谊静缘，何尝系远迩。,
暮立,白居易,黄昏独立佛堂前，满地槐花满树蝉。大抵四时心总苦，就中肠断是秋天。,
大社观献捷诗,白居易,淮海妖氛灭，乾坤嘉气通。班师郊社内，操袂凯歌中。庙算无遗策，天兵不战功。小臣同鸟兽，率舞向皇风。,
早春题少室东岩,白居易,三十六峰晴，雪销岚翠生。月留三夜宿，春引四山行。远草初含色，寒禽未变声。东岩最高石，唯我有题名。,
新昌闲居招杨郎中兄弟,白居易,纱巾角枕病眠翁，忙少闲多谁与同。但有双松当砌下，更无一事到心中。金章紫绶堪如梦，皂盖朱轮别似空。暑月贫家何所有，客来唯赠北窗风。,
晏起,白居易,鸟鸣庭树上，日照屋檐时。老去慵转极，寒来起尤迟。厚薄被适性，高低枕得宜。神安体稳暖，此味何人知？睡足仰头坐，兀然无所思。如未凿七窍，若都遗四肢。缅想长安客，早朝霜满衣。彼此各自适，不知谁是非。,
和李澧州题韦开州经藏诗,白居易,既悟莲花藏，须遗贝叶书。菩提无处所，文字本空虚。观指非知月，忘筌是得鱼。闻君登彼岸，舍筏复何如？,
渭村酬李二十见寄,白居易,百里音书何太迟？暮秋把得暮春诗。柳条绿日君相忆，梨叶红时我始知。莫叹学官贫冷落，犹胜村客病支离。形容意绪遥看取，不似华阳观里时。,
香山避暑二绝,白居易,六月滩声如猛雨，香山楼北畅师房。夜深起凭栏杆立，满耳潺湲满面凉。纱巾草履竹疏衣，晚下香山蹋翠微。一路凉风十八里，卧乘篮舆睡中归。,
宿西林寺，早赴东林满上人之会因寄崔二十二,白居易,谪辞魏阙鹓鸾隔，老入庐山麋鹿随。薄暮萧条投寺宿，凌晨清净与僧期。双林我起闻钟后，只日君趋入阁时。鹏鷃高低分皆定，莫劳心力远相思。,
无长物,白居易,莫讶家居窄，无嫌活计贫。只缘无长物，始得作闲人。青竹单床簟，乌纱独幅巾。其馀皆称是，亦足奉吾身。,
正月十五日夜，东林寺学禅，偶怀蓝田杨主簿,白居易,新年三五东林夕，星汉迢迢钟梵迟。花县当君行乐夜，松房是我坐禅时。忽看月满还相忆，始叹春来自不知。不觉定中微念起，明朝更问雁门师。,
西河雨夜送客,白居易,云黑雨翛翛，江昏水暗流。有风催解缆，无月伴登楼。酒罢无多兴，帆开不少留。唯看一点火，遥认是行舟。,
别毡帐火炉,白居易,忆昨腊月天，北风三尺雪。年老不禁寒，夜长安可彻。赖有青毡帐，风前自张设。复此红火炉，雪中相暖热。如鱼入渊水，似兔藏深穴。婉软蛰鳞苏，温燉冻肌活。方安阴惨夕，遽变阳和节。无奈时候迁，岂是恩情绝。毳帘逐日卷，香燎随灰灭。离恨属三春，佳期在十月。但令此身健，不作多时别。,
过颜处士墓,白居易,向坟道径没荒榛，满室诗书积暗尘。长夜肯教黄壤晓？悲风不许白杨春。箪瓢颜子生仍促，布被黔娄死更贫。未会悠悠上天意，惜将富寿与何人？,
斋戒满夜戏招梦得,白居易,纱笼灯下道场前，白日持斋夜坐禅。无复更思身外事，未能全尽世间缘。明朝又拟亲杯酒，今夕先闻理管弦。方丈若能来问疾，不妨兼有散花天。,
丘中有一士命首句为题二首,白居易,丘中有一士，不知其姓名。面色不忧苦，血气常和平。每选隙地居，不踏要路行。举动无尤悔，物莫与之争。藜藿不充肠，布褐不蔽形。终岁守穷饿，而无嗟叹声。岂是爱贫贱，深知时俗情。勿矜罗弋巧，鸾鹤在冥冥。丘中有一士，守道岁月深。行披带索衣，坐拍无弦琴。不饮浊泉水，不息曲木阴。所逢苟非义，粪土千黄金。乡人化其风，薰如兰在林。智愚与强弱，不忍相欺侵。我欲访其人，将行复沉吟。何必见其面，但在学其心。,
浔阳春三首·春来,白居易,春来触地故乡情，忽见风光忆两京。金谷踏花香骑入，曲江碾草钿车行。谁家绿酒欢连夜，何处红楼睡失明。独有不眠不醉客，经春冷坐古湓城。,
病中早春,白居易,今朝枕上觉头轻，强起阶前试脚行。膻腻断来无气力，风痰恼得少心情。暖销霜瓦津初合，寒减冰渠冻不成。唯有愁人鬓间雪，不随春尽逐春生。,
酬梦得霜夜对月见怀,白居易,凄清冬夜景，摇落长年情。月带新霜色，砧和远雁声。暖怜炉火近，寒觉被衣轻。枕上酬佳句，诗成梦不成。,
感所见,白居易,巧者焦劳智者愁，愚翁何喜复何忧？莫嫌山木无人用，大胜笼禽不自由。网外老鸡因断尾，盘中鲜鲙为吞钩。谁人会我心中事，冷笑时时一掉头。,
和送刘道士游天台,白居易,闻君梦游仙，轻举超世雰。握持尊皇节，统卫吏兵军。灵旗星月象，天衣龙凤纹。佩服交带箓，讽吟蕊珠文。阆宫缥缈间，钧乐依稀闻。斋心谒西母，暝拜朝东君。烟霏子晋裾，霞烂麻姑裙。倏忽别真侣，怅望随归云。人生同大梦，梦与觉谁分？况此梦中梦，悠哉何足云。假如金阙顶，设使银河濆。既未出三界，犹应在五蕴。饮咽日月精，茹嚼沆瀣芬。尚是色香味，六尘之所熏。仙中有大仙，首出梦幻群。慈光一照烛，奥法相絪缊。不知万龄暮，不见三光曛。一性自了了，万缘徒纷纷。苦海不能漂，劫火不能焚。此是竺乾教，先生垂典坟。,
和栉沐寄道友,白居易,栉沐事朝谒，中门初动关。盛服去尚早，假寐须臾间。钟声发东寺，夜色藏南山。停骖待五漏，人马同时闲。高星粲金粟，落月沈玉环。出门向关路，坦坦无阻艰。始出里北干，稍转市西圜。晨烛照朝服，紫烂复朱殷。由来朝廷士，一入多不还。因循掷白日，积渐凋朱颜。青云已难致，碧落安能攀。但且知止足，尚可销忧患。,
睡觉,白居易,星河耿耿漏绵绵，月暗灯微欲曙天。转枕频伸书帐下，披裘箕踞火炉前。老眠早觉常残夜，病力先衰不待年。五欲已销诸念息，世间无境可勾牵。,
新秋夜雨,白居易,蟋蟀暮啾啾，光阴不少留。松檐半夜雨，风幌满床秋。曙早灯犹在，凉初簟未收。新晴好天气，谁伴老人游？,
解印出公府,白居易,解印出公府，斗薮尘土衣。百吏放尔散，双鹤随我归。归来履道宅，下马入柴扉。马嘶返旧枥，鹤舞还故池。鸡犬何忻忻，邻里亦依依。年颜老去日，生计胜前时。有帛御冬寒，有谷防岁饥。饱于东方朔，乐于荣启期。人生且如此，此外吾不知。,
入峡次巴东,白居易,不知远郡何时到，犹喜全家此去同。万里王程三峡外，百年生计一舟中。巫山暮足沾花雨，陇水春多逆浪风。两片红旌数声鼓，使君艛艓上巴东。,
惜春赠李尹,白居易,春色有时尽，公门终日忙。两衙但不阙，一醉亦何妨。芳树花团雪，衰翁鬓扑霜。知君倚年少，未苦惜风光。,
对酒劝令公开春游宴,白居易,时泰岁丰无事日，功成名遂自由身。前头更有忘忧日，向上应无快活人。自去年来多事故，从今日去少交亲。宜须数数谋欢会，好作开成第二春。,
和新楼北园偶集,白居易,从孙公度周巡官韩秀才卢秀才范处士小饮郑侍御判官周刘二从事皆先归闻君新楼宴，下对北园花。主人既贤豪，宾客皆才华。初筵日未高，中饮景已斜。天地为幕席，富贵如泥沙。嵇刘陶阮徒，不足置齿牙。卧瓮鄙毕卓，落帽嗤孟嘉。芳草供枕藉，乱莺助喧哗。醉乡得道路，狂海无津涯。一岁春又尽，百年期不赊。同醉君勿辞，独醒古所嗟。销愁若沃雪，破闷如剖瓜。称觞起为寿，此乐无以加。歌声凝贯珠，舞袖飘乱麻。相公谓四座，今日非自夸。有奴善吹笙，有婢弹琵琶。十指纤若笋，双鬟黳如鸦。履舄起交杂，杯盘散纷拿。归去勿拥遏，倒载逃难遮。明日宴东武，后日游若耶。岂独相公乐，讴歌千万家。,
京使回，累得南省诸公书，因以长句诗寄谢萧,白居易,雪压泥埋未死身，每劳存问愧交亲。浮萍飘泊三千里，列宿参差十五人。禁月落时君待漏，畬烟深处我行春。瘴乡得老犹为幸，岂敢伤嗟白发新。,
小庭亦有月,白居易,小庭亦有月，小院亦有花。可怜好风景，不解嫌贫家。菱角执笙簧，谷儿抹琵琶。红绡信手舞，紫绡随意歌。村歌与社舞，客哂主人夸。但问乐不乐，岂在钟鼓多。客告暮将归，主称日未斜。请客稍深酌，愿见朱颜酡。客知主意厚，分数随口加。堂上烛未秉，座中冠已峨。左顾短红袖，右命小青娥。长跪谢贵客，蓬门劳见过。客散有馀兴，醉卧独吟哦。幕天而席地，谁奈刘伶何。,
杨六尚书新授东川节度使代妻戏贺兄嫂二绝,白居易,刘纲与妇共升仙，弄玉随夫亦上天。何似沙哥领崔嫂，碧油幢引向东川。金花银碗饶君用，罨画罗衣尽嫂裁。觅得黔娄为妹婿，可能空寄蜀茶来。,
和望晓,白居易,休吟稽山晚，听咏秦城旦。鸣鸡初有声，宿鸟犹未散。丁丁漏向尽，冬冬鼓过半。南山青沉沉，东方白漫漫。街心若流水，城角如断岸。星河稍隅落，宫阙方轮焕。朝车雷四合，骑火星一贯。赫奕冠盖盛，荧煌朱紫烂。沙堤亘蟆池，市路绕龙断。子城东北低下处，旧号虾蟆池。白日忽照耀，红尘纷散乱。贵教过客避，荣任行人看。祥烟满虚空，春色无边畔。鹓行候晷刻，龙尾登霄汉。台殿暖宜攀，风光晴可玩。草铺地茵褥，云卷天帏幔。莺杂佩锵锵，涨饶衣粲粲。何言终日乐，独起临风叹。叹我同心人，一别春七换。相望山隔碍，欲去官羁绊。何日到江东，超然似张翰。,
灵岩寺,白居易,馆娃宫畔千年寺，水阔云多客到稀。闻说春来更惆怅，百花深处一僧归。,
赠杨秘书巨源　,白居易,早闻一箭取辽城，相识虽新有故情。清句三朝谁是敌？白须四海半为兄。贫家薙草时时入，瘦马寻花处处行。不用更教诗过好，折君官职是声名。,
代鹤,白居易,我本海上鹤，偶逢江南客。感君一顾恩，同来洛阳陌。洛阳寡族类，皎皎唯两翼。貌是天与高，色非日浴白。主人诚可恋，其奈轩庭窄。饮啄杂鸡群，年深损标格。故乡渺何处，云水重重隔。谁念深笼中，七换摩天翮？,
同梦得暮春寄贺东西川二杨尚书,白居易,龙节对持真可爱，雁行相接更堪夸。两川风景同三月，千里江山属一家。鲁卫定知联气色，潘杨亦觉有光华。予与二公皆忝姻戚。应怜洛下分司伴，冷宴闲游老看花。,
题法华山天衣寺,白居易,山为莲宫作画屏，楼台迤逦插青冥。云生座底铺金地，风起松梢韵宝铃。龙喷水声连击罄，猿啼月色闲持经。时人不信非凡境，试入玄关一夜听。,
冬夜对酒寄皇甫十,白居易,霜杀中庭草，冰生后院池。有风空动树，无叶可辞枝。十月苦长夜，百年强半时。新开一瓶酒，那得不相思。,
和杨同州寒食干坑会后闻杨工部欲到知予与,白居易,往来东道千余骑，新旧西曹两侍郎。家占冬官传印绶，路逢春日助恩光。停留五马经寒食，指点三峰过故乡。犹恨干坑敷水会，差池归雁不成行。,
登郢州白雪楼,白居易,白雪楼中一望乡，青山簇簇水茫茫。朝来渡口逢京使，说道烟尘近洛阳。时淮西寇未平。,
新岁赠梦得,白居易,暮齿忽将及，同心私自怜。渐衰宜减食，已喜更加年。紫绶行联袂，篮舆出比肩。与君同甲子，岁酒合谁先？,
江南遇天宝乐叟,白居易,白头病叟泣且言，禄山未乱入梨园。能弹琵琶和法曲，多在华清随至尊。是时天下太平久，年年十月坐朝元。千官起居环佩合，万国会同车马奔。金钿照耀石瓮寺，兰麝薰煮温汤源。贵妃宛转侍君侧，体弱不胜珠翠繁。冬雪飘摇锦袍暖，春风荡漾霓裳翻。欢娱未足燕寇至，弓劲马肥胡语喧。幽土人迁避夷狄，鼎湖龙去哭轩辕。从此漂沦到南土，万人死尽一身存。秋风江上浪无限，暮雨舟中酒一樽。涸鱼久失风波势，枯草曾沾雨露恩。我自秦来君莫问，骊山渭水如荒村。新丰树老笼明月，长生殿暗锁黄昏。红叶纷纷盖欹瓦，绿苔重重封坏垣。唯有中官作宫使，每年寒食一开门。,
奉和思黯自题南庄见示兼呈梦得,白居易,谢家别墅最新奇，山展屏风花夹篱。晓月渐沉桥脚底，晨光初照屋梁时。台头有酒莺呼客，水面无尘风洗池。除却吟诗两闲客，此中情状更谁知？,
对火玩雪,白居易,平生所心爱，爱火兼怜雪。火是腊天春，雪为阴夜月。鹅毛纷正堕，兽炭敲初折。盈尺白盐寒，满炉红玉热。稍宜杯酌动，渐引笙歌发。但识欢来由，不知醉时节。银盘堆柳絮，罗袖搏琼屑。共愁明日销，便作经年别。,
六年寒食洛下宴游赠冯李二少尹,白居易,丰年寒食节，美景洛阳城。三尹皆强健，七日尽晴明。东郊蹋青草，南园攀紫荆。风拆海榴艳，露坠木兰英。假开春未老，宴合日屡倾。珠翠混花影，管弦藏水声。佳会不易得，良辰亦难并。听吟歌暂辍，看舞杯徐行。米价贱如土，酒味浓于饧。此时不尽醉，但恐负平生。殷勤二曹长，各捧一银觥。,
早夏晓兴赠梦得,白居易,窗明帘薄透朝光，卧整巾簪起下床。背壁灯残经宿焰，开箱衣带隔年香。无情亦任他春去，不醉争销得昼长？一部清商一壶酒，与君明日暖新堂。,
闻崔十八宿予新昌弊宅，时予亦宿崔家依仁新,白居易,陋巷掩弊庐，高居敞华屋。新昌七株松，依仁万茎竹。松前月台白，竹下风池绿。君向我斋眠，我在君亭宿。平生有微尚，彼此多幽独。何必本主人，两心聊自足。,
句,白居易,空夜窗闲萤度后，深更轩白月明初。,
奉和思黯相公雨后林园四韵见示,白居易,新晴夏景好，复此池边地。烟树绿含滋，水风清有味。便成林下隐，都忘门前事。骑吏引归轩，始知身富贵。,
句,白居易,碧浪金波三五初，秋风计会似空虚。,
闲居自题,白居易,门前有流水，墙上多高树。竹迳绕荷池，萦回百余步。波闲戏鱼鳖，风静下鸥鹭。寂无城市喧，渺有江湖趣。吾庐在其上，偃卧朝复暮。洛下安一居，山中亦慵去。时逢过客爱，问是谁家住。此是白家翁，闭门终老处。,
句,白居易,嫌褰锦帐长熏麝，恶卷珠帘晚着钗。,
句,白居易,樱桃樊素口，杨柳小蛮腰。,
微之重夸州居，其落句有西州罗刹之谑，因嘲,白居易,君问西州城下事，醉中叠纸为君书。嵌空石面标罗刹，压捺潮头敌子胥。神鬼曾鞭犹不动，波涛虽打欲何如。谁知太守心相似，抵滞坚顽两有余。,
答微之夸越州州宅,白居易,贺上人回得报书，大夸州宅似仙居。厌看冯翊风沙久，喜见兰亭烟景初。日出旌旗生气色，月明楼阁在空虚。知君暗数江南郡，除却馀杭尽不如。,
酬梦得早秋夜对月见寄,白居易,吾衰寡情趣，君病懒经过。其奈西楼上，新秋明月何？庭芜凄白露，池色澹金波。况是初长夜，东城砧杵多。,
得湖州崔十八使君书，喜与杭越邻郡，因成长,白居易,三郡何因此结缘，贞元科第忝同年。故情欢喜开书后，旧事思量在眼前。越国封疆吞碧海，杭城楼閤入青烟。吴兴卑小君应屈，为是蓬莱最后仙。,
初到江州寄翰林张李杜三学士,白居易,早攀霄汉上天衢，晚落风波委世途。雨露施恩无厚薄，蓬蒿随分有荣枯。伤禽侧翅惊弓箭，老妇低颜事舅姑。碧落三仙曾识面，年深记得姓名无？,
句,白居易,慈恩塔下题名处，十七人中最少年。,
句,白居易,长生不似无生理，休向青山学炼丹。,
与牛家妓乐雨夜合宴,白居易,玉管清弦声旖旎，翠钗红袖坐参差。两家合奏洞房夜，八月连阴秋雨时。歌脸有情凝睇久，舞腰无力转裙迟。人间欢乐无过此，上界西方即不知。,
句,白居易,白发镊不尽，根在愁肠中。,
句,白居易,生为汉宫妃，死作胡地鬼。,
九月八日酬皇甫十见赠,白居易,君方对酒缀诗章，我正持斋坐道场。处处追游虽不去，时时吟咏亦无妨。霜蓬旧鬓三分白，露菊新花一半黄。惆怅东篱不同醉，陶家明日是重阳。,
句,白居易,汉庭重少公何在？,
睡后茶兴忆杨同州,白居易,昨晚饮太多，嵬峨连宵醉。今朝餐又饱，烂熳移时睡。睡足摩挲眼，眼前无一事。信脚绕池行，偶然得幽致。婆娑绿阴树，斑驳青苔地。此处置绳床，傍边洗茶器。白瓷瓯甚洁，红炉炭方炽。沫下麴尘香，花浮鱼眼沸。盛来有佳色，咽罢余芳气。不见杨慕巢，谁人知此味？,
句,白居易,百年青天过鸟翼。,
句,白居易,园林亦要闻闲置。,
祗役骆口，因与王质夫同游秋山，偶题三韵,白居易,石拥百泉合，云破千峰开。平生烟霞侣，此地重徘徊。今日勤王意，一半为山来。,
北楼送客归上都,白居易,凭高眺远一凄凄，却下朱栏即解携。京路人归天直北，江楼客散日平西。长津欲度回船尾，残酒重倾簇马蹄。不独别君须强饮，穷愁自要醉如泥。,
游宝称寺,白居易,竹寺初晴日，花塘欲晓春。野猿疑弄客，山鸟似呼人。酒懒倾金液，茶新碾玉尘。可怜幽静地，堪寄老慵身。,
重答刘和州,白居易,分无佳丽敌西施，敢有文章替左司。随分笙歌聊自乐，等闲篇咏被人知。花边妓引寻香径，月下僧留宿剑池。可惜当时好风景，吴王应不解吟诗。,
公垂尚书以白马见寄光洁稳善以诗谢之,白居易,翩翩白马称金羁，领缀银花尾曳丝。毛色鲜明人尽爱，性灵驯善主偏知。免将妾换惭来处，试使奴牵欲上时。不蹶不惊行步稳，最宜山简醉中骑。,
问皇甫十,白居易,苦乐心由我，穷通命任他。坐倾张翰酒，行唱接舆歌。荣盛傍看好，优闲自适多。知君能断事，胜负两如何？,
忆庐山旧隐及洛下新居,白居易,形骸黾勉班行内，骨肉句留俸禄中。无奈攀缘随手长，亦知恩爱到头空。草堂久闭庐山下，竹院新抛洛水东。自是未能归去得，世间谁要白须翁。,
禁中晓卧，因怀王起居,白居易,迟迟禁漏尽，悄悄暝鸦喧。夜雨槐花落，微凉卧北轩。曙灯残未灭，风帘闲自翻。每一得静境，思与故人言。,
病中诗十五首并序,白居易,开成己未岁，余蒲柳之年六十有八。冬十月甲寅旦，始得风瘅之疾，体矜目眩，左足不支，盖老病相乘时而至耳。余早栖心释梵，浪迹老庄，因疾观身，果有所得。何则？外形骸而内忘忧恚，先禅观而后顺医治。旬月以还，厥疾少间，杜门高枕，澹然安闲。吟讽兴来，亦不能遏，因成十五首，题为病中诗，且贻所知，兼用自广。昔刘公干病漳浦，谢康乐卧临川，咸有篇章，抒咏其志。今引而序之者，虑不知我者或加诮焉。,
答闲上人来问因何风疾,白居易,一床方丈向阳开，劳动文殊问疾来。欲界凡夫何足道，四禅天始免风灾。色界四天：初禅具三灾，二禅无火灾，三禅无水灾，四禅无风灾。,
晚出西郊,白居易,散吏闲如客，贫州冷似村。早凉湖北岸，残照郭西门。懒镊从须白，休治任眼昏。老来何所用？少兴不多言。,
十二月二十三日作兼呈晦叔,白居易,案头历日虽未尽，向后唯残六七行。床下酒瓶虽不满，犹应醉得两三场。病身不许依年老，拙宦虚教逐日忙。闻健偷闲且勤饮，一杯之外莫思量。,
阶下莲,白居易,叶展影翻当砌月，花开香散入帘风。不如种在天池上，犹胜生于野水中。,
夜宿江浦闻元八改官因寄此什,白居易,君游丹陛已三迁，我泛沧浪欲二年。剑佩晓趋双凤阙，烟波夜宿一鱼船。交亲尽在青云上，乡国遥抛白日边。若报生涯应笑杀，结茅栽芋种畬田。,
岁暮病怀赠梦得　时与梦得同患足疾。,白居易,十年四海故交亲，零落唯残两病身。共遣数奇从是命，同教步蹇有何因？眼随老减嫌长夜，体待阳舒望早春。新乐堂前旧池上，相过亦不要他人。,
见殷尧藩侍御忆江南诗三十首，诗中多叙苏杭,白居易,江南名郡数苏杭，写在殷家三十章。君是旅人犹苦忆，我为刺史更难忘。境牵吟咏真诗国，兴入笙歌好醉乡。为念旧游终一去，扁舟直拟到沧浪。,
卧听法曲霓裳,白居易,金磬玉笙调已久，牙床角枕睡常迟。朦胧闲梦初成后，宛转柔声入破时。乐可理心应不谬，酒能陶性信无疑。起尝残酌听余曲，斜背银缸半下帷。,
和杨师皋伤小姬英英,白居易,自从娇騃一相依，共见杨花七度飞。玳瑁床空收枕席，琵琶弦断倚屏帏。人间有梦何曾入，泉下无家岂是归。坟上少啼留取泪，明年寒食更沾衣。,
寻王道士药堂因有题赠,白居易,行行觅路缘松峤，步步寻花到杏坛。白石先生小有洞，黄芽姹女大还丹。常悲东郭千家冢，欲乞西山五色丸。但恐长生须有籍，仙台试为检名看。,
寒食江畔,白居易,草香沙暖水云晴，风景令人忆帝京。还似往年春气味，不宜今日病心情。闻莺树下沈吟立，信马江头取次行。忽见紫桐花怅望，下邽明日是清明。,
怨词,白居易,夺宠心那惯，寻思倚殿门。不知移旧爱，何处作新思。,
村居卧病三首,白居易,戚戚抱羸病，悠悠度朝暮。夏木才结阴，秋兰已含露。前日巢中卵，化作雏飞去。昨日穴中虫，蜕为蝉上树。四时未尝歇，一物不暂住。唯有病客心，沉然独如故。新秋久病客，起步村南道。尽日不逢人，虫声遍荒草。西风吹白露，野绿秋仍早。草木犹未伤，先伤我怀抱。朱颜与玄鬓，强健几时好。况为忧病侵，不得依年老。种黍三十亩，雨来苗渐大。种薤二十畦，秋来欲堪刈。望黍作冬酒，留薤为春菜。荒村百物无，待此养衰瘵。葺庐备阴雨，补褐防寒岁。病身知几时，且作明年计。,
感秋咏意,白居易,炎凉迁次速如飞，又脱生衣着熟衣。绕壁暗蛩无限思，恋巢寒燕未能归。须知流辈年年失，莫叹衰容日日非。旧语相传聊自慰，世间七十老人稀。,
微之敦诗晦叔相次长逝，岿然自伤，因成二绝,白居易,并失鹓鸾侣，空留麋鹿身。只应嵩洛下，长作独游人。长夜君先去，残年我几何。秋风满衫泪，泉下故人多。,
感芍药花寄正一上人,白居易,今日阶前红芍药，几花欲老几花新。开时不解比色相，落后始知如幻身。空门此去几多地？欲把残花问上人。,
晚秋闲居,白居易,地僻门深少送迎，披衣闲坐养幽情。秋庭不扫携藤杖，闲蹋梧桐黄叶行。,
同十一醉忆元九,白居易,花时同醉破春愁，醉折花枝当酒筹。忽忆故人天际去，计程今日到梁州。,友情诗
喜刘苏州恩赐金紫遥想贺宴以诗庆之,白居易,海内姑苏太守贤，恩加章绶岂徒然。贺宾喜色欺杯酒，醉妓欢声遏管弦。鱼珮葺鳞光照地，鹘衔瑞带势冲天。莫嫌鬓上些些白，金紫由来称长年。,
蓝田刘明府携酎相过与皇甫郎中卯时同饮醉后,白居易,腊月九日暖寒客，卯时十分空腹杯。玄晏舞狂乌帽落，蓝田醉倒玉山颓。貌偷花色老暂去，歌蹋柳枝春暗来。不为刘家贤圣物，愁翁笑口大难开。,
酬赠李炼师见招,白居易,几年司谏直承明，今日求真礼上清。曾犯龙鳞容不死，欲骑鹤背觅长生。刘纲有妇仙同得，伯道无儿累更轻。若许移家相近住，便驱鸡犬上层城。,
早春忆苏州寄梦得,白居易,吴苑四时风景好，就中偏好是春天。霞光曙后殷于火，水色晴来嫩似烟。士女笙歌宜月下，使君金紫称花前。诚知欢乐堪留恋，其奈离乡已四年。,
岭上云,白居易,岭上白云朝未散，田中青麦旱将枯。自生自灭成何事，能逐东风作雨无？,
春村,白居易,二月村园暖，桑间戴胜飞。农夫舂旧谷，蚕妾捣新衣。牛马因风远，鸡豚过社稀。黄昏林下路，鼓笛赛神归。,
五月斋戒，罢宴彻乐，闻韦宾客、皇甫郎中饮,白居易,妓房匣镜满红埃，酒库封瓶生绿苔。居士尔时缘护戒，车公何事亦停杯。散斋香火今朝散，开素盘筵后日开。随意往还君莫怪，坐禅僧去饮徒来。,
秋寄微之十二韵,白居易,娃馆松江北，稽城浙水东。屈君为长吏，伴我作衰翁。旌旆知非远，烟云望不通。忙多对酒榼，兴少阅诗筒。比在杭州，两浙唱和诗赠客，于筒中递来往。淡白秋来日，疏凉雨后风。余霞数片绮，新月一张弓。影满衰桐树，香凋晚蕙丛。饥啼春谷鸟，寒怨络丝虫。览镜头虽白，听歌耳未聋。老愁从自遣，醉笑与谁同。清旦方堆案，黄昏始退公。可怜朝暮景，销在两衙中。,
晚春闲居杨工部寄诗杨常州寄茶同到因以长句,白居易,宿酲寂寞眠初起，春意阑珊日又斜。劝我加餐因早笋，恨人休醉是残花。闲吟工部新来句，渴饮毗陵远到茶。兄弟东西官职冷，门前车马向谁家？,
百日假满少傅官停自喜言怀,白居易,长告今朝满十旬，从兹萧洒便终身。老嫌手重抛牙笏，病喜头轻换角巾。疏傅不朝悬组绶，尚平无累毕婚姻。人言世事何时了，我是人间事了人。,
池上早秋,白居易,荷芰绿参差，新秋水满池。早凉生北槛，残照下东篱。露饱蝉声懒，风干柳意衰。过潘二十岁，何必更愁悲。,
寄两银榼与裴侍郎因题两绝句,白居易,贫无好物堪为信，双榼虽轻意不轻。愿奉谢公池上酌，丹心绿酒一时倾。惯和麹糵堪盛否，重用盐梅试洗看。小器不知容几许，襄阳米贱酒升宽。,
题崔少尹上林坊新居,白居易,坊静居新深且幽，忽疑缩地到沧州。宅东篱缺嵩峰出，堂后池开洛水流。高下三层盘野径，沿洄十里泛渔舟。若能为客烹鸡黍，愿伴田苏日日游。,
南湖晚秋,白居易,八月白露降，湖中水方老。旦夕秋风多，衰荷半倾倒。手攀青枫树，足蹋黄芦草。惨澹老容颜，冷落秋怀抱。有兄在淮楚，有弟在蜀道。万里何时来，烟波白浩浩。,
水调　第五遍乃五言调，调韵最切。,白居易,五言一遍最殷勤，调少情多似有因。不会当时翻曲意，此声肠断为何人？,
醉中对红叶,白居易,临风杪秋树，对酒长年人。醉貌如霜叶，虽红不是春。,
秋槿,白居易,风露飒已冷，天色亦黄昏。中庭有槿花，荣落同一晨。秋开已寂寞，夕陨何纷纷。正怜少颜色，复叹不逡巡。感此因念彼，怀哉聊一陈。男儿老富贵，女子晚婚姻。头白始得志，色衰方事人。后时不获已，安得如青春？,
因梦得酬牛相公初到洛中小饮见赠,白居易,淮南挥手抛红旆，洛下回头向白云。政事堂中老丞相，制科场里旧将军。宫城烟月饶全占，关塞风光请半分。诗酒放狂犹得在，莫欺白叟与刘君。,
寄王质夫,白居易,忆始识君时，爱君世缘薄。我亦吏王畿，不为名利著。春寻仙游洞，秋上云居阁。楼观水潺潺，龙潭花漠漠。吟诗石上坐，引酒泉边酌。因话出处心，心期老岩壑。忽从风雨别，遂被簪缨缚。君作出山云，我为入笼鹤。笼深鹤残悴，山远云飘泊。去处虽不同，同负平生约。今来各何在？老去随所托。我守巴南城，君佐征西幕。年颜渐衰飒，生计仍萧索。方含去国愁，且羡从军乐。旧游疑是梦，往事思如昨。相忆春又深，故山花正落。,
新磨镜,白居易,衰容常晚栉，秋镜偶新磨。一与清光对，方知白发多。鬓毛从幻化，心地付头陀。任意浑成雪，其如似梦何？,
酬微之开拆新楼初毕相报末联见戏之作,白居易,海山郁郁石棱棱，新豁高居正好登。南临赡部三千界，东对蓬宫十二层。报我楼成秋望月，把君诗读夜回灯。无妨却有他心眼，妆点亭台即不能。,
宴周皓大夫光福宅　座上作。,白居易,何处风光最可怜？妓堂阶下砌台前。轩车拥路光照地，丝管入门声沸天。绿蕙不香饶桂酒，红樱无色让花钿。野人不敢求他事，唯借泉声伴醉眠。,
八月十五日夜同诸客玩月,白居易,月好共传唯此夜，境闲皆道是东都。嵩山表里千重雪，洛水高低两颗珠。清景难逢宜爱惜，白头相劝强欢娱。诚知亦有来年会，保得晴明强健无？,
雨中赴刘十九二林之期及到寺刘已先去因以四,白居易,云中台殿泥中路，既阻同游懒却还。将谓独愁犹对雨，不知多兴已寻山。才应行到千峰里，只校来迟半日间。最惜杜鹃花烂漫，春风吹尽不同攀。,
同梦得和思黯见赠，来诗中先叙三人同宴之欢,白居易,醉伴腾腾白与刘，何朝何夕不同游。留连灯下明犹饮，断送尊前倒即休。催老莫嫌孙稚长，加年须喜鬓毛秋。教他伯道争存活，无子无孙亦白头。,
晚燕,白居易,百鸟乳雏毕，秋燕独蹉跎。去社日已近，衔泥意如何。不悟时节晚，徒施工用多。人间事亦尔，不独燕营窠。,
早祭风伯，因怀李十一舍人,白居易,远郡虽褊陋，时祀奉朝经。夙兴祭风伯，天气晓冥冥。导骑与从吏，引我出东垌。水雾重如雨，山火高于星。忽忆早朝日，与君趋紫庭。步登龙尾道，却望终南青。一别身向老，所思心未宁。至今想在耳，玉音尚玲玲。,
答马侍御见赠,白居易,谬入金门侍玉除，烦君问我意何如？蟠木讵堪明主用，笼禽徒与故人疏。苑花似雪同随辇，宫月如眉伴直庐。浅薄求贤思自代，嵇康莫寄绝交书。,
上巳日恩赐曲江宴会即事,白居易,赐欢仍许醉，此会兴如何？翰苑主恩重，曲江春意多。花低羞艳妓，莺散让清歌。共道升平乐，元和胜永和。,
潮,白居易,早潮才落晚潮来，一月周流六十回。不独光阴朝复暮，杭州老去被潮催。,
寄微之,白居易,帝城行乐日纷纷，天畔穷愁我与君。秦女笑歌春不见，巴猿啼哭夜常闻。何处琵琶弦似语，谁家呙堕髻如云。人生多少欢娱事，那独千分无一分。,
病中辱崔宣城长句见寄，兼有觥绮之赠，因以,白居易,刘桢病发经春卧，谢脁诗来尽日吟。三道旧夸收片玉，一章新喜获双金。信题霞绮缄情重，酒试银觥表分深。科第门生满霄汉，岁寒少得似君心。,
东溪种柳,白居易,野性爱栽植，植柳水中坻。乘春持斧斫，裁截而树之。长短既不一，高下随所宜。倚岸埋大干，临流插小枝。松柏不可待，楩楠固难移。不如种此树，此树易荣滋。无根亦可活，成阴况非迟。三年未离郡，可以见依依。种罢水边憩，仰头闲自思。富贵本非望，功名须待时。不种东溪柳，端坐欲何为？,
郭虚舟相访,白居易,朝暖就南轩，暮寒归后屋。晚酒一两杯，夜棋三数局。寒灰埋暗火，晓焰凝残烛。不嫌贫冷人，时来同一宿。,
对小潭寄远上人,白居易,小潭澄见底，闲客坐开襟。借问不流水，何如无念心？彼惟清且浅，此乃寂而深。是义谁能答，明朝问道林。,
题报恩寺,白居易,好是清凉地，都无系绊身。晚晴宜野寺，秋景属闲人。净石堪敷坐，寒泉可濯巾。自惭容鬓上，犹带郡庭尘。,
九日醉吟,白居易,有恨头还白，无情菊自黄。一为州司马，三见岁重阳。剑匣尘埃满，笼禽日月长。身从渔父笑，门任雀罗张。问疾因留客，听吟偶置觞。叹时论倚伏，怀旧数存亡。奈老应无计，治愁或有方。无过学王绩，唯以醉为乡。,
杨六尚书频寄新诗，诗中多有思闲相就之志，,白居易,君年殊未及悬车，未合将闲逐老夫。身健正宜金印绶，位高方称白髭须。若论尘事何由了，但问云心自在无。进退是非俱是梦，丘中阙下亦何殊。,
宿灵岩寺上院,白居易,高高白月上青林，客去僧归独夜深。荤血屏除唯对酒，歌钟放散只留琴。更无俗物当人眼，但有泉声洗我心。最爱晓亭东望好，太湖烟水绿沉沉。,
宴桃源·落月西窗惊起,白居易,落月西窗惊起，好个匆匆些子。□鬓□轻松，凝了一双秋水。告你，告你，休向人间整理。,
重过寿泉忆与杨九别时，因题店壁,白居易,商州南十里，有水名寿泉。涌出石崖下，流经山店前。忆昔相送日，我去君言还。寒波与老泪，此地共潺湲。一去历万里，再来经六年。形容已变改，处所犹依然。他日君过此，殷勤吟此篇。,
宴桃源·频日雅欢幽会,白居易,频日雅欢幽会，打得来来越杀。说着暂分飞，蹙损一双眉黛。无奈，无奈，两个心儿总待。,
答骑马入空台,白居易,君入空台去，朝往暮还来。我入泉台去，泉门无复开。鳏夫仍系职，稚女未胜哀。寂寞咸阳道，家人覆墓回。,
宴桃源·前度小花静院,白居易,前度小花静院，不比寻常时见。见了又还休，愁却等闲分散。肠断，肠断，记取钗横鬓乱。,
自江州司马授忠州刺史仰荷圣泽聊书鄙诚,白居易,炎瘴抛身远，泥涂索脚难。网初鳞拨剌，笼久翅摧残。雷电颁时令，阳和变岁寒。遗簪承旧念，剖竹授新官。乡觉前程近，心随外事宽。生还应有分，西笑问长安。,
将归渭村先寄舍弟,白居易,一年年觉此身衰，一日日知前事非。咏月嘲花先要减，登山临水亦宜稀。子平嫁娶贫中毕，元亮田园醉里归。为报阿连寒食下，与吾酿酒扫柴扉。,
病气,白居易,自知气发每因情，情在何由气得平。若问病根深与浅，此身应与病齐生。,
残酌晚餐,白居易,闲倾残酒后，暖拥小炉时。舞看新翻曲，歌听自作词。鱼香肥泼火，饭细滑流匙。除却慵馋外，其馀尽不知。,
池畔逐凉,白居易,风清泉冷竹修修，三伏炎天凉似秋。黄犬引迎骑马客，青衣扶下钓鱼舟。衰容自觉宜闲坐，蹇步谁能更远游。料得此身终老处，只应林下与滩头。,
食饱,白居易,食饱拂枕卧，睡足起闲吟。浅酌一杯酒，缓弹数弄琴。既可畅情性，亦足傲光阴。谁知利名尽，无复长安心。,
予与山南王仆射起、淮南李仆射绅，事历五朝,白居易,故交海内只三人，二坐岩廊一卧云。老爱诗书还似我，荣兼将相不如君。百年胶漆初心在，万里烟霄中路分。阿阁鸾凰野田鹤，何人信道旧同群。,
自余杭归，宿淮口作,白居易,为郡已多暇，犹少勤吏职。罢郡更安闲，无所劳心力。舟行明月下，夜泊清淮北。岂止吾一身，举家同燕息。三年请禄俸，颇有余衣食。乃至僮仆间，皆无冻馁色。行行弄云水，步步近乡国。妻子在我前，琴书在我侧。此外吾不知，于焉心自得。,
木莲树生巴峡山谷间巴民亦呼为黄心树,白居易,大者高五丈涉冬不凋身如青杨有白文叶如桂厚大无脊花如莲香色艳腻皆同独房蕊有异四月初始开自开迨谢仅二十日忠州西北十里有鸣玉溪生者浓茂尤异元和十四年夏命道士毋丘元志写惜其遐僻因题三绝句云如折芙蓉栽旱地，似抛芍药挂高枝。云埋水隔无人识，唯有南宾太守知。红似燕支腻如粉，伤心好物不须臾。山中风起无时节，明日重来得在无？已愁花落荒岩底，复恨根生乱石间。几度欲移移不得，天教抛掷在深山。,
答客说,白居易,吾学空门非学仙，恐君此说是虚传。海山不是我归处，归即应归兜率天。予晚年结弥勒上生业，故云。,
王昭君二首　时年十七。,白居易,满面胡沙满鬓风，眉销残黛脸销红。愁苦辛勤憔悴尽，如今却似画图中。汉使却回凭寄语，黄金何日赎蛾眉。君王若问妾颜色，莫道不如宫里时。,
酬裴相公题兴化小池见招长句,白居易,为爱小塘招散客，不嫌老监与新诗。山公倒载无妨学，范蠡扁舟未要追。蓬断偶飘桃李径，鸥惊误拂凤凰池。敢辞课拙酬高韵，一勺争禁万顷陂。,
伤唐衢二首,白居易,自我心存道，外物少能逼。常排伤心事，不为长叹息。忽闻唐衢死，不觉动颜色。悲端从东来，触我心恻恻。伊昔未相知，偶游滑台侧。同宿李翱家，一言如旧识。酒酣出送我，风雪黄河北。日西并马头，语别至昏黑。君归向东郑，我来游上国。交心不交面，从此重相忆。怜君儒家子，不得诗书力。五十著青衫，试官无禄食。遗文仅千首，六义无差忒。散在京洛间，何人为收得。,
问诸亲友,白居易,七十人难到，过三更较稀。占花租野寺，定酒典朝衣。趁醉春多出，贪欢夜未归。不知亲故口，道我是耶非？,
酬寄牛相公同宿话旧劝酒见赠,白居易,每来政事堂中宿，共忆华阳观里时。日暮独归愁米尽，泥深同出借驴骑。交游今日唯残我，富贵当年更有谁？彼此相看头雪白，一杯可合重推辞？,
道场独坐,白居易,整顿衣巾拂净床，一瓶秋水一炉香。不论烦恼先须去，直到菩提亦拟忘。朝谒久停收剑佩，宴游渐罢废壶觞。世间无用残年处，只合逍遥坐道场。,
早发楚城驿,白居易,雨过尘埃灭，沿江道径平。月乘残夜出，人趁早凉行。寂历闲吟动，冥濛暗思生。荷塘翻露气，稻垄泻泉声。宿犬闻铃起，栖禽见火惊。曨曨烟树色，十里始天明。,
携诸山客同上香炉峰，遇雨而还，沾濡狼藉，,白居易,萧洒登山去，龙钟遇雨回。磴危攀薜荔，石滑践莓苔。袜污君相谑，鞋穿我自咍。莫欺泥土脚，曾蹋玉阶来。,
寄微之　时微之为虢州长史。,白居易,高天默默物茫茫，各有来由致损伤。鹦为能言长剪翅，龟缘难死久搘床。莫嫌冷落抛闲地，犹胜炎蒸卧瘴乡。外物竟关身底事，谩排门戟系腰章？,
编集拙诗成一十五卷因题卷末戏赠元九李二十,白居易,一篇长恨有风情，十首秦吟近正声。每被老元偷格律，苦教短李伏歌行。世间富贵应无分，身后文章合有名。莫怪气粗言语大，新排十五卷诗成。,
喜梦得自冯翊归洛兼呈令公,白居易,上客新从左辅回，高阳兴助洛阳才。已将四海声名去，又占三春风景来。甲子等头怜共老，文章敌手莫相猜。邹枚未用争诗酒，且饮梁王贺喜杯。,
东山寺,白居易,直上青霄望八都，白云影里月轮孤。茫茫宇宙人无数，几个男儿是丈夫。,
元九以绿丝布白轻褣见寄，制成衣服，以诗报,白居易,绿丝文布素轻褣，珍重京华手自封。贫友远劳君寄附，病妻亲为我裁缝。袴花白似秋去薄，衫色青于春草浓。欲著却休知不称，折腰无复旧形容。,
忆旧游　寄刘苏州。,白居易,忆旧游，旧游安在哉。旧游之人半白首，旧游之地多苍苔。江南旧游凡几处，就中最忆吴江隈。长洲苑绿柳万树，齐云楼春酒一杯。阊门晓严旗鼓出，皋桥夕闹船舫回。修蛾慢脸灯下醉，急管繁弦头上催。六七年前狂烂熳，三千里外思裴回。李娟张态一春梦，周五殷三归夜台。虎丘月色为谁好，娃宫花枝应自开。赖得刘郎解吟咏，江山气色合归来。,
和令公问刘宾客归来称意无之作,白居易,水南秋一半，风景未萧条。皂盖回沙苑，篮舆上洛桥。闲尝黄菊酒，醉唱紫芝谣。称意那劳问，请钱不早朝。,
欢喜二偈,白居易,得老加年诚可喜，当春对酒亦宜欢。心中别有欢喜事，开得龙门八节滩。眼暗头旋耳重听，唯余心口尚醒醒。今朝欢喜缘何事，礼彻佛名百部经。,
新制布裘,白居易,桂布白似雪，吴绵软于云。布重绵且厚，为裘有余温。朝拥坐至暮，夜覆眠达晨。谁知严冬月，支体暖如春。中夕忽有念，抚裘起逡巡。丈夫贵兼济，岂独善一身。安得万里裘，盖裹周四垠？稳暖皆如我，天下无寒人。,
酬梦得穷秋夜坐即事见寄,白居易,焰细灯将尽，声遥漏正长。老人秋向火，小女夜缝裳。菊悴篱经雨，萍销水得霜。今冬暖寒酒，先拟共君尝。,
寄殷协律　多叙江南旧游。,白居易,五岁优游同过日，一朝消散似浮云。琴诗酒伴皆抛我，雪月花时最忆君。几度听鸡歌白日，亦曾骑马咏红裙。予在杭州日有歌云：听唱黄鸡与白日。又有诗云：着红骑马是何人？吴娘暮雨萧萧曲，自别江南更不闻。江南吴二娘曲词云：暮雨萧萧郎不归。,
答梦得秋庭独坐见赠,白居易,林梢隐映夕阳残，庭际萧疏夜气寒。霜草欲枯虫思急，风枝未定鸟栖难。容衰见镜同惆怅，身健逢杯且喜欢。应是天教相暖热，一时垂老与闲官。,
新丰路逢故人,白居易,尘土长路晚，风烟废宫秋。相逢立马语，尽日此桥头。知君不得意，郁郁来西游。惆怅新丰店，何人识马周？,
秋题牡丹丛,白居易,晚丛白露夕，衰叶凉风朝。红艳久已歇，碧芳今亦销。幽人坐相对，心事共萧条。,
初除官，蒙裴常侍赠鹘衔瑞草绯袍鱼袋，因谢,白居易,新授铜符未著绯，因君装束始光辉。惠深范叔绨袍赠，荣过苏秦佩印归。鱼缀白金随步跃，鹘衔红绶绕身飞。明朝恋别朱门泪，不敢多垂恐污衣。,
洛下闲居寄山南令狐相公,白居易,已收身向园林下，犹寄名于禄仕间。不锻嵇康弥懒静，无金疏傅更贫闲。支分门内馀生计，谢绝朝中旧往还。唯是相君忘未得，时思汉水梦巴山。,
即事寄微之,白居易,畬田涩米不耕锄，旱地荒园少菜蔬。想念土风今若此，料看生计合何如。衣缝纰颣黄丝绢，饭下腥咸白小鱼。饱暖饥寒何足道，此身长短是空虚。,
和柳公权登齐云楼,白居易,楼外春晴百鸟鸣，楼中春酒美人倾。路旁花日添衣色，云里天风散珮声。向此高吟谁得意，偶来闲客独多情。佳时莫起兴亡恨，游乐今逢四海清。,
岁夜咏怀，兼寄思黯,白居易,遍数故交亲，何人得六旬。今年已入手，余事岂关身。老自无多兴，春应不拣人。陶窗与弘阁，风景一时新。,
喜小楼西新柳抽条,白居易,一行弱柳前年种，数尺柔条今日新。渐欲拂他骑马客，未多遮得上楼人。须教碧玉羞眉黛，莫与红桃作麴尘。为报金堤千万树，饶伊未敢苦争春。,
寒食日过枣团店,白居易,寒食枣团店，春低杨柳枝。酒香留客住，莺语和人诗。困立攀花久，慵行上马迟。若为将此意，前字与僧期。,
问秋光,白居易,殷卿领北镇，崔尹开南幕。外事信为荣，中怀未必乐。何如不才者，兀兀无所作。不引窗下琴，即举池上酌。淡交唯对水，老伴无如鹤。自适颇从容，旁观诚获落。身心转恬泰，烟景弥淡泊。回首语秋光，东来应不错。,
晓别,白居易,晓鼓声已半，离筵坐难久。请君断肠歌，送我和泪酒。月落欲明前，马嘶初别后。浩浩暗尘中，何由见回首？,
德宗皇帝挽歌词四首,白居易,执象宗玄祖，贻谋启孝孙。文高柏梁殿，礼薄霸陵原。宫仗辞天阙，朝仪出国门。生成不可报，二十七年恩。虞帝南巡后，殷宗谅暗中。初辞铸鼎地，已闭望仙宫。晓落当陵月，秋生满旆风。前星承帝座，不使北辰空。业大承宗祖，功成付子孙。睿文诗播乐，遗训史标言。节表中和德，方垂广利恩。悬知千载后，理代数贞元。梦减三龄寿，哀延七月期。寝园愁望远，宫仗哭行迟。云日添寒惨，笳箫向晚悲。因山有遗诏，如葬汉文时。,
初到郡斋寄钱湖州李苏州,白居易,俱来沧海郡，半作白头翁。谩道风烟接，何曾笑语同。吏稀秋税毕，客散晚庭空。霁后当楼月，潮来满座风。霅溪殊冷僻，茂苑太繁雄。唯此钱唐郡，闲忙恰得中。,
闺怨词三首,白居易,朝憎莺百啭，夜妒燕双栖。不惯经春别，谁知到晓啼。珠箔笼寒月，纱窗背晓灯。夜来巾上泪，一半是春冰。关山征戍远，闺阁别离难。苦战应憔悴，寒衣不要宽。,
闲吟赠皇甫郎中亲家翁　新与皇甫结姻。,白居易,谁能嗟叹光阴暮，岂复忧愁活计贫。忽忽不知头上事，时时犹忆眼中人。早为良友非交势，晚接嘉姻不失亲。最喜两家婚嫁毕，一时抽得尚平身。,
"内道场永讙上人就郡见访,善说维摩经,临别请",白居易,五夏登坛内殿师，水为心地玉为仪。正传金粟如来偈，何用钱唐太守诗。苦海出来应有路，灵山别后可无期。他生莫忘今朝会，虚白亭中法乐时。,
臼口阻风十日,白居易,洪涛白浪塞江津，处处邅回事事迍。世上方为失途客，江头又作阻风人。鱼虾遇雨腥盈鼻，蚊蚋和烟痒满身。老大光阴能几日，等闲臼口坐经旬。,
卢侍御与崔评事为予于黄鹤楼置宴宴罢同望,白居易,江边黄鹤古时楼，劳致华筵待我游。楚思淼茫云水冷，商声清脆管弦秋。白花浪溅头陀寺，红叶林笼鹦鹉洲。总是平生未行处，醉来堪赏醒堪愁。,
题灵岩寺,白居易,娃宫屟廊寻已倾，砚池香径又欲平。二三月时何草绿，几百年来空月明。使君虽老颇多思，携觞领妓处处行。今愁古恨入丝竹，一曲凉州无限情。直自当时到今日，中间歌吹更无声。,
送蕲春李十九使君赴郡,白居易,可怜官职好文词，五十专城未是迟。晓日镜前无白发，春风门外有红旗。郡中何处堪携酒，席上谁人解和诗。唯共交亲开口笑，知君不及洛阳时。,
六年春赠分司东都诸公,白居易,我为同州牧，内愧无才术。忝擢恩已多，遭逢幸非一。偶当谷贱岁，适值民安日。郡县狱空虚，乡闾盗奔逸。其间最幸者，朝客多分秩。行接鸳鹭群，坐成芝兰室。时联拜表骑，间动题诗笔。夜雪秉烛游，春风携榼出。花教莺点检，柳付风排比。法酒淡清浆，含桃袅红实。洛童调金管，卢女铿瑶瑟。黛惨歌思深，腰凝舞拍密。每因同醉乐，自觉忘衰疾。始悟肘后方，不如杯中物。生涯随日过，世事何时毕。老子苦乖慵，希君数牵率。,
题王处士郊居,白居易,半依云渚半依山，爱此令人不欲还。负郭田园九八顷，向阳茅屋两三间。寒松纵老风标在，野鹤虽饥饮啄闲。一卧江村来早晚，著书盈帙鬓毛斑。,
西省对花忆忠州东坡新花树因寄题东楼,白居易,每看阙下丹青树，不忘天边锦绣林。西掖垣中今日眼，南宾楼上去年心。花含春意无分别，物感人情有浅深。最忆东坡红烂熳，野桃山杏水林檎。,
吴宫辞,白居易,淡红花帔浅檀蛾，睡脸初开似剪波。坐对珠笼闲理曲，琵琶鹦鹉语相和。,
望江州,白居易,江回望见双华表，知是浔阳西郭门。犹去孤舟三四里，水烟沙雨欲黄昏。,
雨后秋凉,白居易,夜来秋雨后，秋气飒然新。团扇先辞手，生衣不着身。更添砧引思，难与簟相亲。此境谁偏觉，贫闲老瘦人。,
懒出,白居易,慵游懒出门多掩，纵暂逢迎不下堂。不是向人情渐薄，病宜闲静老宜藏。,
早春西湖闲游，怅然兴怀，忆与微之同赏，因,白居易,上马复呼宾，湖边景气新。管弦三数事，骑从十馀人。立换登山屐，行携漉酒巾。逢花看当妓，遇草坐为茵。西日笼黄柳，东风荡白蘋。小桥装雁齿，轻浪甃鱼鳞。画舫牵徐转，银船酌慢巡。野情遗世累，醉态任天真。彼此年将老，平生分最亲。高天从所愿，远地得为邻。云树分三驿，烟波限一津。翻嗟寸步隔，却厌尺书频。浙右称雄镇，山阴委重臣。贵垂长紫绶，荣驾大朱轮。出动刀枪队，归生道路尘。雁惊弓易散，鸥怕鼓难驯。百吏瞻相面，千夫捧拥身。自然闲兴少，应负镜湖春。,
和郑方及第后秋归洛下闲居　同高侍郎下，隔,白居易,勤苦成名后，优游得意间。玉怜同匠琢，桂恨隔年攀。山静豹难隐，谷幽莺暂还。微吟诗引步，浅酌酒开颜。门迥暮临水，窗深朝对山。云衢日相待，莫误许身闲。,
答微之见寄　时在郡楼对雪。,白居易,可怜风雪浙东西，先数余杭次会稽。禹庙未胜天竺寺，钱湖不羡若耶溪。摆尘野鹤春毛暖，拍水沙鸥湿翅低。更对雪楼君爱否，红栏碧甃点银泥。,
见于给事暇日上直寄南省诸郎官诗因以戏赠,白居易,倚作天仙弄地仙，夸张一日抵千年。黄麻敕胜长生箓，白纻词嫌内景篇。云彩误居青琐地，风流合在紫微天。东曹渐去西垣近，鹤驾无妨更著鞭。,
天寒晚起引酌咏怀寄许州王尚书汝州李常侍,白居易,叶覆冰池雪满山，日高慵起未开关。寒来更亦无过醉，老后何由可得闲？四海故交唯许汝，十年贫健是樊蛮。相思莫忘樱桃会，一放狂歌一破颜。,
岁日家宴戏示弟侄等，兼呈张侍御二十八丈，,白居易,弟妹妻孥小侄甥，娇痴弄我助欢情。岁盏后推蓝尾酒，春盘先劝胶牙饧。形骸潦倒虽堪叹，骨肉团圆亦可荣。犹有夸张少年处，笑呼张丈唤殷兄。,
天竺寺送坚上人归庐山,白居易,锡杖登高寺，香炉忆旧峰。偶来周不系，忽去鸟无踪。岂要留离偈，宁劳动别容。与师俱是梦，梦里暂相逢。,
钱侍郎使君以题庐山草堂诗见寄因酬之,白居易,殷勤江郡守，怅望掖垣郎。惭见新琼什，思归旧草堂。事随心未得，名与道相妨。若不休官去，人间到老忙。,
别州民,白居易,耆老遮归路，壶浆满别筵。甘棠无一树，那得泪潸然？税重多贫户，农饥足旱田。唯留一湖水，与汝救凶年。今春增筑钱塘湖堤，贮水以防天旱，故云。,
戏题新栽蔷薇　时尉周至。,白居易,移根易地莫憔悴，野外庭前一种春。少府无妻春寂寞，花开将尔当夫人。,
重题别东楼,白居易,东楼胜事我偏知，气象多随昏旦移。湖卷衣裳白重叠，山张屏障绿参差。海仙楼塔晴方出，江女笙箫夜始吹。春雨星攒寻蟹火，秋风霞飐弄涛旗。余杭风俗：每寒食雨后夜凉，家家持烛寻蟹，动盈万人。每岁八月迎涛，弄水者悉举旗帜焉。宴宜云髻新梳后，曲爱霓裳未拍时。太守三年嘲不尽，郡斋空作百篇诗。,
有双鹤留在洛中，忽见刘郎中依然鸣顾，刘因,白居易,辞乡远隔华亭水，逐我来栖缑岭云。惭愧稻粱长不饱，未曾回眼向鸡群。荒草院中池水畔，衔恩不去又经春。见君惊喜双回顾，应为吟声似主人。,
卖骆马,白居易,五年花下醉骑行，临卖回头嘶一声。项籍顾骓犹解叹，乐天别骆岂无情。,
令狐相公拜尚书后有喜从镇归朝之作，刘郎中,白居易,车骑新从梁苑回，履声珮响入中台。凤池望在终重去，龙节功成且纳来。金勒最宜乘雪出，玉觞何必待花开。尚书首唱郎中和，不计官资只计才。,
昨以拙诗十首寄西川杜相公，相公亦以新作十,白居易,诗家律手在成都，权与寻常将相殊。剪截五言兼用钺，陶钧六义别开炉。惊人卷轴须知有，随事文章不道无。篇数虽同光价异，十鱼目换十骊珠。,
罢府归旧居　自此后重授宾客归履道宅作。,白居易,陋巷乘篮入，朱门挂印回。腰间抛组绶，缨上拂尘埃。屈曲闲池沼，无非手自开。青苍好竹树，亦是眼看栽。石片抬琴匣，松枝阁酒杯。此生终老处，昨日却归来。,
渭上偶钓,白居易,渭水如镜色，中有鲤与鲂。偶持一竿竹，悬钓在其傍。微风吹钓丝，袅袅十尺长。谁知对鱼坐，心在无何乡。昔有白头人，亦钓此渭阳。钓人不钓鱼，七十得文王。况我垂钓意，人鱼又兼忘。无机两不得，但弄秋水光。兴尽钓亦罢，归来饮我觞。,
长乐亭留别,白居易,灞浐风烟函谷路，曾经几度别长安。昔时蹙促为迁客，今日从容自去官。优诏幸分四皓秩，祖筵惭继二疏欢。尘缨世网重重缚，回顾方知出得难。,
履道新居二十韵,白居易,履道坊西角，官河曲北头。林园四邻好，风景一家秋。门闭深沉树，池通浅沮沟。拔青松直上，铺碧水平流。篱菊黄金合，窗筠绿玉稠。疑连紫阳洞，似到白苹洲。僧至多同宿，宾来辄少留。岂无诗引兴，兼有酒销忧。移榻临平岸，携茶上小舟。果穿闻鸟啄，萍破见鱼游。地与尘相远，人将境共幽。泛潭菱点镜，沉浦月生钩。厨晓烟孤起，庭寒雨半收。老饥初爱粥，瘦冷早披裘。洛下招新隐，秦中忘旧游。辞章留凤阁，班籍寄龙楼。病惬官曹静，闲惭俸禄优。琴书中有得，衣食外何求？济世才无取，谋身智不周。应须共心语，万事一时休。,
冬至夜怀湘灵,白居易,艳质无由见，寒衾不可亲。何堪最长夜，俱作独眠人。,
元和十二年淮寇未平诏停岁仗愤然有感率尔成,白居易,闻停岁仗轸皇情，应为淮西寇未平。不分气从歌里发，无明心向酒中生。愚计忽思飞短檄，狂心便欲请长缨。从来妄动多如此，自笑何曾得事成？,
庾楼新岁,白居易,岁时销旅貌，风景触乡愁。牢落江湖意，新年上庾楼。,
赠皇甫六张十五李二十三宾客,白居易,昨日三川新罢守，今年四皓尽分司。幸陪散秩闲居日，好是登山临水时。家未苦贫常酝酒，身虽衰病尚吟诗。龙门泉石香山月，早晚同游报一期。,
残春晚起伴客笑谈,白居易,掩户下帘朝睡足，一声黄鸟报残春。披衣岸帻日高起，两角青衣扶老身。策杖强行过里巷，引杯闲酌伴亲宾。莫言病后妨谈笑，犹恐多于不病人。,
夜哭李夷道,白居易,逝者绝影响，空庭朝复昏。家人哀临毕，夜锁寿堂门。无妻无子何人葬？空见铭旌向月翻。,
醉送李二十常侍赴镇浙东,白居易,靖安客舍花枝下，共脱青衫典浊醪。今日洛桥还醉别，金杯翻污麒麟袍。喧阗夙驾君脂辖，酩酊离筵我藉糟。好去商山紫芝伴，珊瑚鞭动马头高。,
观稼,白居易,世役不我牵，身心常自若。晚出看田亩，闲行旁村落。累累绕场稼，啧啧群飞雀。年丰岂独人，禽鸟声亦乐。田翁逢我喜，默起具樽杓。敛手笑相延，社酒有残酌。愧兹勤且敬，藜杖为淹泊。言动任天真，未觉农人恶。停杯问生事，夫种妻儿获。筋力苦疲劳，衣食长单薄。自惭禄仕者，曾不营农作。饱食无所劳，何殊卫人鹤？,
临水坐,白居易,昔为东掖垣中客，今作西方社内人。手把杨枝临水坐，闲思往事似前身。,
春老,白居易,欲随年少强游春，自觉风光不属身。歌舞屏风花障上，几时曾画白头人？,
令狐尚书许过弊居先赠长句,白居易,不矜轩冕爱林泉，许到池头一醉眠。已遣平治行药迳，兼教扫拂钓鱼船。应将笔砚随诗主，定有笙歌伴酒仙。只候高情无别物，苍苔石笋白花莲。,
侍中晋公欲到东洛，先蒙书问，期宿龙门，思,白居易,昔蒙兴化池头送，今许龙门潭上期。聚散但惭长见念，荣枯安敢道相思。功成名遂来虽久，云卧山游去未迟。闻说风情筋力在，只如初破蔡州时。,
和令狐相公寄刘郎中兼见示长句,白居易,日月天衢仰面看，尚淹池凤滞台鸾。碧幢千里空移镇，赤笔三年未转官。别后纵吟终少兴，病来虽饮不多欢。酒军诗敌如相遇，临老犹能一据鞍。,
身报心,白居易,心是身王身是宫，君今居在我宫中。是君家舍君须爱，何事论恩自说功？,
九江春望,白居易,淼茫积水非吾土，飘泊浮萍自我身。身外信缘为活计，眼前随事觅交亲。炉烟岂异终南色，湓草宁殊渭北春。此地何妨便终老，譬如元是九江人。,
宿简寂观,白居易,岩白云尚屯，林红叶初陨。秋光引闲步，不知身远近。夕投灵洞宿，卧觉尘机泯。名利心既忘，市朝梦亦尽。暂来尚如此，况乃终身隐。何以疗夜饥，一匙云母粉。,
刘苏州寄酿酒糯米，李浙东寄杨柳枝舞衫，偶,白居易,柳枝谩蹋试双袖，桑落初香尝一杯。金屑醅浓吴米酿，银泥衫稳越娃裁。舞时已觉愁眉展，醉后仍教笑口开。惭愧故人怜寂寞，三千里外寄欢来。,
雪夜喜李郎中见访兼酬所赠,白居易,可怜今夜鹅毛雪，引得高情鹤氅人。红蜡烛前明似昼，青毡帐里暖如春。十分满醆黄金液，一尺中庭白玉尘。对此欲留君便宿，诗情酒分合相亲。,
送刘五司马赴任硖州兼寄崔使君,白居易,位下才高多怨天，刘兄道胜独恬然。贫于扬子两三倍，老过荣公六七年。笔砚莫抛留压案，箪瓢从陋也销钱。郡丞自合当优礼，何况夷陵太守贤。,
曲江早春,白居易,曲江柳条渐无力，杏园伯劳初有声。可怜春浅游人少，好傍池边下马行。,
长斋月满，携酒先与梦得对酌，醉中同赴令公,白居易,斋宫前日满三旬，酒榼今朝一拂尘。乘兴还同访戴客，解酲仍对姓刘人。病心汤沃寒灰活，老面花生朽木春。若怕平原怪先醉，知君未惯吐车茵。,
夜泛阳坞入明月湾即事寄崔湖州,白居易,湖山处处好淹留，最爱东湾北坞头。掩映橘林千点火，泓澄潭水一盆油。龙头画舸衔明月，鹊脚红旗蘸碧流。为报茶山崔太守，与君各是一家游。尝羡吴兴每春茶山之游，洎入太湖，羡意减矣。故云。,
重题西明寺牡丹　时元九在江陵。,白居易,往年君向东都去，曾叹花时君未回。今年况作江陵别，惆怅花前又独来。只愁离别长如此，不道明年花不开。,
蜀路石妇,白居易,道傍一石妇，无记复无铭。传是此乡女，为妇孝且贞。十五嫁邑人，十六夫征行。夫行二十载，妇独守孤茕。其夫有父母，老病不安宁。其妇执妇道，一一如礼经。晨昏问起居，恭顺发心诚。药饵自调节，膳羞必甘馨。夫行竟不归，妇德转光明。后人高其节，刻石像妇形。俨然整衣巾，若立在闺庭。似见舅姑礼，如闻环珮声。至今为妇者，见此孝心生。不比山头石，空有望夫名。,
司马厅独宿,白居易,荒凉满庭草，偃亚侵檐竹。府吏下厅帘，家僮开被襆.数声城上漏，一点窗间烛。官曹冷似冰，谁肯来同宿。,
酬元九对新栽竹有怀见寄,白居易,昔我十年前，与君始相识。曾将秋竹竿，比君孤且直。中心一以合，外事纷无极。共保秋竹心，风霜侵不得。始嫌梧桐树，秋至先改色。不爱杨柳枝，春来软无力。怜君别我后，见竹长相忆。长欲在眼前，故栽庭户侧。分首今何处，君南我在北。吟我赠君诗，对之心恻恻。,
闲卧有所思二首,白居易,向夕搴帘卧枕琴，微凉入户起开襟。偶因明月清风夜，忽想迁臣逐客心。何处投荒初恐惧？谁人绕泽正悲吟？始知洛下分司坐，一日安闲直万金。权门要路是身灾，散地闲居少祸胎。今日怜君岭南去，当时笑我洛中来。虫全性命缘无毒，木尽天年为不才。大抵吉凶多自致，李斯一去二疏回。,
春早秋初因时即事兼寄浙东李侍郎,白居易,春早秋初昼夜长，可怜天气好年光。和风细动帘帷暖，清露微凝枕簟凉。窗下晓眠初减被，池边晚坐乍移床。闲从蕙草侵阶绿，静任槐花满地黄。理曲管弦闻后院，熨衣灯火映深房。四时新景何人别，遥忆多情李侍郎。,
草堂前新开一池，养鱼种荷，日有幽趣,白居易,淙淙三峡水，浩浩万顷陂。未如新塘上，微风动涟漪。小萍加泛泛，初蒲正离离。红鲤二三寸，白莲八九枝。绕水欲成径，护堤方插篱。已被山中客，呼作白家池。,
独行,白居易,暗诵黄庭经在口，闲携青竹杖随身。晚花新笋堪为伴，独入林行不要人。,
太行路－借夫妇以讽君臣之不终也,白居易,太行之路能摧车，若比人心是坦途。巫峡之水能覆舟，若比人心是安流。人心好恶苦不常，好生毛羽恶生疮。与君结发未五载，岂期牛女为参商。古称色衰相弃背，当时美人犹怨悔。何况如今鸾镜中，妾颜未改君心改。为君熏衣裳，君闻兰麝不馨香。为君盛容饰，君看金翠无颜色。行路难，难重陈。人生莫作妇人身，百年苦乐由他人。行路难，难于山，险于水。不独人间夫与妻，近代君臣亦如此。君不见左纳言，右纳史，朝承恩，暮赐死。行路难，不在水，不在山，只在人情反覆间。,
望江楼上作,白居易,江畔百尺楼，楼前千里道。凭高望平远，亦足舒怀抱。驿路使憧憧，关防兵草草。及兹多事日，尤觉闲人好。我年过不惑，休退诚非早。从此拂尘衣，归山未为老。,
早秋登天宫寺阁赠诸客,白居易,天宫阁上醉萧辰，丝管闲听酒慢巡。为向凉风清景道，今朝属我两三人。,
近见慕巢尚书诗中屡有叹老思退之意，又于洛,白居易,近见诗中叹白发，遥知阃外忆东都。烟霞偷眼窥来久，富贵粘身摆得无。新置林园犹濩落，未终婚嫁且踟蹰。应须待到悬车岁，然后东归伴老夫。,
悲歌,白居易,白头新洗镜新磨，老逼身来不奈何。耳里频闻故人死，眼前唯觉少年多。塞鸿遇暖犹回翅，江水因潮亦反波。独有衰颜留不得，醉来无计但悲歌。,
寄胡饼与杨万州,白居易,胡麻饼样学京都，面脆油香新出炉。寄与饥馋杨大使，尝看得似辅兴无。,
江楼晚眺景物鲜奇吟玩成篇寄水部张员外,白居易,澹烟疏雨间斜阳，江色鲜明海气凉。蜃散云收破楼阁，虹残水照断桥粱。风翻白浪花千片，雁点青天字一行。好著丹青图画取，题诗寄与水曹郎。,友情诗，思念诗
重酬周判官,白居易,秋爱冷吟春爱醉，诗家眷属酒家仙。若教早被浮名系，可得闲游三十年。,
送萧炼师步虚词十首卷后以二绝继之,白居易,欲上瀛州临别时，赠君十首步虚词。天仙若爱应相问，可道江州司马诗。花纸瑶缄松墨字，把将天上共谁开。试呈王母如堪唱，发遣双成更取来。,
过紫霞兰若,白居易,我爱此山头，及此三登历。紫霞旧精舍，寥落空泉石。朝市日喧隘，云林长悄寂。犹存住寺僧，肯有归山客？,
闻杨十二新拜省郎遥以诗贺,白居易,文昌新入有光辉，紫界宫墙白粉闱。晓日鸡人传漏箭，春风侍女护朝衣。雪飘歌句高难和，鹤拂烟霄老惯飞。官职声名俱入手，近来诗客似君稀。顷曾有赠杨诗，落句云：“不用更教诗过好，折君官职是声名。”今故云“俱入手”。,
玩新庭树，因咏所怀,白居易,霭霭四月初，新树叶成阴。动摇风景丽，盖覆庭院深。下有无事人，竟日此幽寻。岂惟玩时物，亦可开烦襟。时与道人语，或听诗客吟。度春足芳色，入夜多鸣禽。偶得幽闲境，遂忘尘俗心。始知真隐者，不必在山林。,
思竹窗,白居易,不忆西省松，不忆南宫菊。唯忆新昌堂，萧萧北窗竹。窗间枕簟在，来后何人宿？,
醉送李协律赴湖南辟命因寄沈八中丞,白居易,富阳山底樟亭畔，立马停舟飞酒盂。曾共中丞情缱绻，暂留协律语踟蹰。紫微星北承恩去，青草湖南称意无？不羡君官羡君幕，幕中收得阮元瑜。,
吴宫辞,白居易,一入吴王殿，无人睹翠娥。楼高时见舞，宫静夜闻歌。半露胸如雪，斜回脸似波。妍媸各有分，谁敢妒恩多？,
喜入新年自咏　时年七十一。,白居易,白须如雪五朝臣，又值新正第七旬。老过占他蓝尾酒，病余收得到头身。销磨岁月成高位，比类时流是幸人。大历年中骑竹马，几人得见会昌春？,
李留守相公见过，池上泛舟，举酒话及翰林旧,白居易,引棹寻池岸，移尊就菊丛。何言济川后，相访钓船中。白首故情在，青云往事空。同时六学士，五相一渔翁。,
寄上大兄　以后诗在下村居作,白居易,秋鸿过尽无书信，病戴纱巾强出门。独上荒台东北望，日西愁立到黄昏。,
竹窗,白居易,常爱辋川寺，竹窗东北廊。一别十余载，见竹未曾忘。今春二月初，卜居在新昌。未暇作厩库，且先营一堂。开窗不糊纸，种竹不依行。意取北檐下，窗与竹相当。绕屋声淅淅，逼人色苍苍。烟通杳霭气，月透玲珑光。是时三伏天，天气热如汤。独此竹窗下，朝回解衣裳。轻纱一幅巾，小簟六尺床。无客尽日静，有风终夜凉。乃知前古人，言事颇谙详。清风北窗卧，可以傲羲皇。,
醉后走笔酬刘五主簿长句之赠，兼简张大、贾,白居易,刘兄文高行孤立，十五年前名翕习。是时相遇在符离，我年二十君三十。得意忘年心迹亲，寓居同县日知闻。衡门寂寞朝寻我，古寺萧条暮访君。朝来暮去多携手，穷巷贫居何所有。秋灯夜写联句诗，春雪朝倾暖寒酒。陴湖绿爱白鸥飞，濉水清怜红鲤肥。偶语闲攀芳树立，相扶醉蹋落花归。张贾弟兄同里巷，乘闲数数来相访，雨天连宿草堂中，月夜徐行石桥上。我年渐长忽自惊，镜中冉冉髭须生。心畏后时同励志，身牵前事各求名。问我栖栖何所适，乡人荐为鹿鸣客。二千里别谢交游，三十韵诗慰行役。出门可怜唯一身，敝裘瘦马入咸秦。冬冬街鼓红尘暗，晚到长安无主人。二贾二张与余弟，驱车逦迤来相继。操词握赋为干戈，锋锐森然胜气多。齐入文场同苦战，五人十载九登科。二张得隽名居甲，美退争雄重告捷。棠棣辉荣并桂枝，芝兰芳馥和荆叶。唯有沅犀屈未伸，握中自谓骇鸡珍。三年不鸣鸣必大，岂独骇鸡当骇人。元和运启千年圣，同遇明时余最幸。始辞秘阁吏王畿，遽列谏垣升禁闱。蹇步何堪鸣珮玉，衰容不称著朝衣。阊阖晨开朝百辟，冕旒不动香烟碧。步登龙尾上虚空，立去天颜无咫尺。宫花似雪从乘舆，禁月如霜坐直庐。身贱每惊随内宴，才微常愧草天书。晚松寒竹新昌第，职居密近门多闭。日暮银台下直回，故人到门门暂开。回头下马一相顾，尘土满衣何处来。敛手炎凉叙未毕，先说旧山今悔出。岐阳旅宦少欢娱，江左羁游费时日。赠我一篇行路吟，吟之句句披沙金。岁月徒催白发貌，泥涂不屈青云心。谁会茫茫天地意，短才获用长才弃。我随鹓鹭入烟云，谬上丹墀为近臣。君同鸾凤栖荆棘，犹著青袍作选人。惆怅知贤不能荐，徒为出入蓬莱殿。月惭谏纸二百张，岁愧俸钱三十万。大底浮荣何足道，几度相逢即身老。且倾斗酒慰羁愁，重话符离问旧游。北巷邻居几家去，东林旧院何人住。武里村花落复开，流沟山色应如故。感此酬君千字诗，醉中分手又何之。须知通塞寻常事，莫叹浮沉先后时。慷慨临歧重相勉，殷勤别后加餐饭。君不见买臣衣锦还故乡，五十身荣未为晚。,
对新家酝玩自种花,白居易,香麹亲看造，芳丛手自栽。迎春报酒熟，垂老看花开。红蜡半含萼，绿油新酦醅。玲珑五六树，潋滟两三杯。恐有狂风起，愁无好客来。独酣还独语，待取月明回。,
别草堂三绝句,白居易,正听山鸟向阳眠，黄纸除书落枕前。为感君恩须暂起，炉峰不拟住多年。久眠褐被为居士，忽挂绯袍作使君。身出草堂心不出，庐山未要勒《移文》。三间茅舍向山开，一带山泉绕舍回。山色泉声莫惆怅，三年官满却归来。,
与诸同年贺座主侍郎新拜太常，同宴萧尚书亭,白居易,宠新卿典礼，会盛客征文。不失迁莺侣，因成贺燕群。池台晴间雪，冠盖暮和云。共仰曾攀处，年深桂尚熏。,
闲卧寄刘同州,白居易,软褥短屏风，昏昏醉卧翁。鼻香茶熟后，腰暖日阳中。伴老琴长在，迎春酒不空。可怜闲气味，唯欠与君同。,
太湖石,白居易,烟翠三秋色，波涛万古痕。削成青玉片，截断碧云根。风气通岩穴，苔文护洞门。三峰具体小，应是华山孙。,
哭刘敦质,白居易,小树两株柏，新土三尺坟。苍苍白露草，此地哭刘君。哭君岂无辞，辞云君子人。如何天不吊，穷悴至终身。愚者多贵寿，贤者独贱迍。龙亢彼无悔，蠖屈此不伸。哭罢持此辞，吾将诘羲文。,
花前叹,白居易,前岁花前五十二，今年花前五十五。岁课年功头发知，从霜成雪君看取。五年前在杭州有诗云：五十二人头似霜。几人得老莫自嫌，樊李吴韦尽成土。樊绛州宗师、李谏议景俭、吴饶州丹、韦侍郎，皆旧往还，相继丧逝。南州桃李北州梅，且喜年年作花主。花前置酒谁相劝，容坐唱歌满起舞。容、满，皆妓名也。欲散重拈花细看，争知明日无风雨？,
奉和令公绿野堂种花,白居易,绿野堂开占物华，路人指道令公家。令公桃李满天下，何用堂前更种花。,老师，赞美诗
李十一舍人松园饮小酎酒，得元八侍御诗，叙,白居易,爱酒舍人开小酌，能文御史寄新诗。乱松园里醉相忆，古柏厅前忙不知。早夏我当逃暑日，晚衙君是虑囚时。唯应清夜无公事，新草亭中好一期。元于升平宅新立草亭。,
府西池北新葺水斋即事招宾偶题十六韵,白居易,缭绕府西面，潺湲池北头。凿开明月峡，决破白苹洲。清浅漪澜急，夤缘浦屿幽。直冲行径断，平入卧斋流。石叠青棱玉，波翻白片鸥。喷时千点雨，澄处一泓油。绝境应难别，同心岂易求？少逢人爱玩，多是我淹留。夹岸铺长簟，当轩泊小舟。枕前看鹤浴，床下见鱼游。洞户斜开扇，疏帘半上钩。紫浮萍泛泛，碧亚竹修修。读罢书仍展，棋终局未收。午茶能散睡，卯酒善销愁。檐雨晚初霁，窗风凉欲休。谁能伴老尹，时复一闲游？,
燕子楼三首,白居易,满窗明月满帘霜，被冷灯残拂卧床。燕子楼中霜月夜，秋来只为一人长。钿晕罗衫色似烟，几回欲著即潸然。自从不舞霓裳曲，叠在空箱十一年。今春有客洛阳回，曾到尚书墓上来。见说白杨堪作柱，争教红粉不成灰。,
初致仕后戏酬留守牛相公　并呈分司诸寮友。,白居易,南北东西无所羁，挂冠目在胜分司。探花尝酒多先到，拜表行香尽不知。炮笋烹鱼饱餐后，拥袍枕臂醉眠时。报君一语君应笑，兼亦无心羡保釐。,
问杨琼,白居易,古人唱歌兼唱情，今人唱歌唯唱声。欲说向君君不会，试将此语问杨琼。,
江南喜逢萧九彻，因话长安旧游，戏赠五十韵,白居易,忆昔嬉游伴，多陪欢宴场。寓居同永乐，幽会共平康。师子寻前曲，声儿出内坊。花深态奴宅，竹错得怜堂。庭晚开红药，门闲荫绿杨。经过悉同巷，居处尽连墙。时世高梳髻，风流澹作妆。戴花红石竹，帔晕紫槟榔。鬓动悬蝉翼，钗垂小凤行。拂胸轻粉絮，暖手小香囊。选胜移银烛，邀欢举玉觞。炉烟凝麝气，酒色注鹅黄。急管停还奏，繁弦慢更张。雪飞回舞袖，尘起绕歌梁。旧曲翻调笑，新声打义扬。名情推阿轨，巧语许秋娘。风暖春将暮，星回夜未央。宴余添粉黛，坐久换衣裳。结伴归深院，分头入洞房。彩帷开翡翠，罗荐拂鸳鸯。留宿争牵袖，贪眠各占床。绿窗笼水影，红壁背灯光。索镜收花钿，邀人解袷裆。暗娇妆靥笑，私语口脂香。怕听钟声坐，羞明映缦藏。眉残蛾翠浅，鬟解绿云长。聚散知无定，忧欢事不常。离筵开夕宴，别骑促晨装。去住青门外，留连浐水傍。车行遥寄语，马驻共相望。云雨分何处，山川共异方。野行初寂寞，店宿乍恓惶。别后嫌宵永，愁来厌岁芳。几看花结子，频见露为霜。岁月何超忽，音容坐渺茫。往还书断绝，来去梦游扬。自我辞秦地，逢君客楚乡。常嗟异岐路，忽喜共舟航。话旧堪垂泪，思乡数断肠。愁云接巫峡，泪竹近潇湘。月落江湖阔，天高节候凉。浦深烟渺渺，沙冷月苍苍。红叶江枫老，青芜驿路荒。野风吹蟋蟀，湖水浸菰蒋。帝路何由见，心期不可忘。旧游千里外，往事十年强。春昼提壶饮，秋林摘橘尝。强歌还自感，纵饮不成狂。永夜长相忆，逢君各共伤。殷勤万里意，并写赠萧郎。,
以诗代书寄户部杨侍郎劝买东邻王家宅,白居易,劝君买取东邻宅，与我衡门相并开。云映嵩峰当户牖，月和伊水入池台。林园亦要闻闲置，筋力应须及健回。莫学因循白宾客，欲年六十始归来。,
狂吟七言十四韵,白居易,亦知世是休明世，自想身非富贵身。但恐人间为长物，不如林下作遗民。游依二室成三友，住近双林当四邻。性海澄渟平少浪，心田洒扫净无尘。香山闲宿一千夜，梓泽连游十六春。是客相逢皆故旧，无僧每见不殷勤。药停有喜闲销疾，金尽无忧醉忘贫。补绽衣裳愧妻女，支持酒肉赖交亲。俸随日计钱盈贯，禄逐年支粟满囷。尚书致仕请半俸，百斛亦五十千，岁给禄粟二千，可为。洛堰鱼鲜供取足，游村果熟馈争新。诗章人与传千首，寿命天教过七旬。点检一生侥幸事，东都除我更无人。,
寄题周至厅前双松两松自仙游山移植县厅。,白居易,忆昨为吏日，折腰多苦辛。归家不自适，无计慰心神。手栽两树松，聊以当嘉宾。乘春日一溉，生意渐欣欣。清韵度秋在，绿茸随日新。始怜涧底色，不忆城中春。有时昼掩关，双影对一身。尽日不寂寞，意中如三人。忽奉宣室诏，征为文苑臣。闲来一惆怅，恰似别交亲。早知烟翠前，攀玩不逡巡。悔从白云里，移尔落嚣尘。,
黄石岩下作,白居易,久别鹓鸾侣，深随鸟兽群。教他远亲故，何处觅知闻。昔日青云意，今移向白云。,
初见白发,白居易,白发生一茎，朝来明镜里。勿言一茎少，满头从此始。青山方远别，黄绶初从仕。未料容鬓间，蹉跎忽如此。,
曲江醉后赠诸亲故,白居易,郭东丘墓何年客？江畔风光几日春？只合殷勤逐杯酒，不须疏索向交亲。中天或有长生药，下界应无不死人。除却醉来开口笑，世间何事更关身？,
雪中酒熟欲携访吴监先寄此诗,白居易,新雪对新酒，忆同倾一杯。自然须访戴，不必待延枚。雪赋云：延枚叟。陈榻无辞解，袁门莫懒开。笙歌与谈笑，随事自将来。,
秦中吟十首序,白居易,贞元、元和之际，予在长安，闻见之间，有足悲者。因直歌其事，命为《秦中吟》,
和李势女,白居易,减一分太短，增一分太长。不朱面若花，不粉肌如霜。色为天下艳，心乃女中郎。自言重不幸，家破身未亡。人各有一死，此死职所当。忍将先人体，与主为疣疮。妾死主意快，从此两无妨。愿信赤心语，速即白刃光。南郡忽感激，却立舍锋芒。抚背称阿姊，归我如归乡。竟以恩信待，岂止猜妒忘。由来几上肉，不足挥干将。南郡死已久，骨枯墓苍苍。愿于墓上头，立石镌此章。劝诫天下妇，不令阴胜阳。,
种荔枝,白居易,红颗珍珠诚可爱，白须太守亦何痴。十年结子知谁在，自向庭中种荔枝。,
立秋夕有怀梦得,白居易,露簟荻竹清，风扇蒲葵轻。一与故人别，再见新蝉鸣。是夕凉飚起，闲境入幽情。回灯见栖鹤，隔竹闻吹笙。夜茶一两杓，秋吟三数声。所思渺千里，云外长洲城。,
和梦得夏至忆苏州呈卢宾客,白居易,忆在苏州日，常谙夏至筵。粽香筒竹嫩，炙脆子鹅鲜。水国多台榭，吴风尚管弦。每家皆有酒，无处不过船。交印君相次，褰帷我在前。此乡俱老矣，东望共依然。洛下麦秋月，江南梅雨天。齐云楼上事，已上十三年。,
云门寺,白居易,昨夜有风雨，云奔天地合。龙吟古石楼，虎啸层岩阁。幽意未尽怀，更行三五匝。,
苦热题恒寂师禅室,白居易,人人避暑走如狂，独有禅师不出房。可是禅房无热到？但能心静即身凉。,
微之到通州日授馆未安见尘壁间有数行,白居易,字读之即仆旧诗其落句云绿水红莲一朵开千花百草无颜色然不知题者何人也微之吟叹不足因缀一章兼录仆诗本同寄省其诗乃是十五年前初及第时赠长安妓人阿软绝句缅思往事杳若梦中怀旧感今因酬长句十五年前似梦游，曾将诗句结风流。偶助笑歌嘲阿软，可知传诵到通州。昔教红袖佳人唱，今遣青衫司马愁。惆怅又闻题处所，雨淋江馆破墙头。,
七言十二句赠驾部吴郎中七兄,白居易,四月天气和且清，绿槐阴合沙堤平。独骑善马衔镫稳，初著单衣肢体轻。退朝下直少徒侣，归舍闭门无送迎。风生竹夜窗间卧，月照松时台上行。春酒冷尝三数醆，晓琴闲弄十余声。幽怀静境何人别，唯有南宫老驾兄。,
韩公堆寄元九,白居易,韩公堆北涧西头，冷雨凉风拂面秋。努力南行少惆怅，江州犹似胜通州。,
江郎山,白居易,林虑双童长不食，江郎三子梦还家。安得此身生羽翼，与君来往共烟霞。,
太湖石,白居易,远望老嵯峨，近观怪嶔崟。才高八九尺，势若千万寻。嵌空华阳洞，重叠匡山岑。邈矣仙掌迥，呀然剑门深。形质冠今古，气色通晴阴。未秋已瑟瑟，欲雨先沈沈。天姿信为异，时用非所任。磨刀不如砺，捣帛不如砧。何乃主人意，重之如万金。岂伊造物者，独能知我心。,
戏答思黯　思黯有能筝者，以此戏之。,白居易,何时得见十三弦，待取无云有月天。愿得金波明似镜，镜中照出月中仙。,
浦中夜泊,白居易,暗上江堤还独立，水风霜气夜棱棱。回看深浦停舟处，芦荻花中一点灯。,
雨中招张司业宿,白居易,过夏衣香润，迎秋簟色鲜。斜支花石枕，卧咏蕊珠篇。泥泞非游日，阴沉好睡天。能来同宿否，听雨对床眠。,
中书连直寒食不归因怀元九,白居易,去岁清明日，南巴古郡楼。今年寒食夜，西省凤池头。并上新人直，难随旧伴游。诚知视草贵，未免对花愁。鬓发茎茎日，光阴寸寸流。经春不同宿，何异在忠州？,
春忆二林寺旧游因寄朗满晦三上人,白居易,一别东林三度春，每春常似忆情亲。头陀会里为逋客，供俸班中作老臣。清净久辞香火伴，尘劳难索幻泡身。最惭僧社题桥处，十八人名空一人。,
听琵琶劝殷协律酒,白居易,何堪朔塞胡关曲，又是秋天雨夜闻。青冢葬时沙莽莽，乌孙愁处雪纷纷。知君怕病推辞酒，故遣琵琶劝谏君。,
雪中即事答微之,白居易,连夜江云黄惨澹，平明山雪白模糊。银河沙涨三千里，梅岭花排一万株。北市风生飘散面，东楼日出照凝酥。谁家高士关门户，何处行人失道途。舞鹤庭前毛稍定，捣衣砧上练新铺。戏团稚女呵红手，愁坐衰翁对白须。压瘴一州除疾苦，呈丰万井尽欢娱。润含玉德怀君子，寒助霜威忆大夫。莫道烟波一水隔，何妨气候两乡殊。越中地暖多成雨，还有瑶台琼树无。,
和渭北刘大夫借便秋遮虏寄朝中亲友,白居易,巨镇为邦屏，全材作国桢。韬钤汉上将，文墨鲁诸生。豹虎关西卒，金汤渭北城。宠深初受棨，威重正扬兵。阵占山河布，军谙水草行。夏苗侵虎落，宵遁失蕃营。云队攒戈戟，风行卷旆旌。堠空烽火灭，气胜鼓鼙鸣。胡马辞南牧，周师罢北征。回头问天下，何处有欃枪。,
冯阁老处见与严郎中酬和诗因戏赠绝句,白居易,乍来天上宜清净，不用回头望故山。纵有旧游君莫忆，尘心起即堕人间。,
埇桥旧业,白居易,别业埇城北，抛来二十春。改移新径路，变换旧村邻。有税田畴薄，无官弟侄贫。田园何用问，强半属他人。,
早秋独夜,白居易,井梧凉叶动，邻杵秋声发。独向檐下眠，觉来半床月。,
咏史　九年十一月作。,白居易,秦磨利刀斩李斯，齐烧沸鼎烹郦其。可怜黄绮入商洛，闲卧白云歌紫芝。彼为菹醢机上尽，此作鸾凰天外飞。去者逍遥来者死，乃知祸福非天为。,
三月三十日题慈恩寺,白居易,慈恩春色今朝尽，尽日徘徊倚寺门。惆怅春归留不得，紫藤花下渐黄昏。,
咏家酝十韵,白居易,独醒从古笑灵均，长醉如今斅伯伦。旧法依稀传自杜，新方要妙得于陈。井泉王相资重九，麹糵精灵用上寅。酿糯岂劳炊范黍，撇篘何假漉陶巾。常嫌竹叶犹凡浊，始觉榴花不正真。瓮揭开时香酷烈，瓶封贮后味甘辛。捧疑明水从空化，饮似阳和满腹春。色洞玉壶无表里，光摇金醆有精神。能销忙事成闲事，转得忧人作乐人。应是世间贤圣物，与君还往拟终身。,
自城东至以诗代书戏招李六拾遗崔二十六先辈,白居易,青门走马趁心期，惆怅归来已校迟。应过唐昌玉蕊后，犹当崇敬牡丹时。暂游还忆崔先辈，欲醉先邀李拾遗。尚残半月芸香俸，不作归粮作酒赀。,
留题天竺灵隐两寺,白居易,在郡六百日，入山十二回。宿因月桂落，醉为海榴开。黄纸除书到，青宫诏命催。僧徒多怅望，宾从亦裴回。寺闇烟埋竹，林香雨落梅。别桥怜白石，辞洞恋青苔。渐出松间路，犹飞马上杯。谁教冷泉水，送我下山来。,
新居早春二首,白居易,静巷无来客，深居不出门。铺沙盖苔面，扫雪拥松根。渐暖宜闲步，初晴爱小园。觅花都未有，唯觉树枝繁。地润东风暖，闲行踏草芽。呼童遣移竹，留客伴尝茶。溜滴檐冰尽，尘浮隙日斜。新居未曾到，邻里是谁家？,
罢灸,白居易,病身佛说将何喻，变灭须臾岂不闻。莫遣净名知我笑，休将火艾灸浮云。维摩经云：是身如浮云，须臾变灭也。,
赠能七伦,白居易,涧松高百寻，四时寒森森。临风有清韵，向日无曲阴。如何时俗人，但赏桃李林。岂不知坚贞，芳馨诱其心。能生学为文，气高功亦深。手中一百篇，句句披沙金。苦节二十年，无人振陆沉。今我尚贫贱，徒为尔知音。,
早春醉吟寄太原令狐相公苏州刘郎中,白居易,雪夜闲游多秉烛，花时暂出亦提壶。别来少遇新诗敌，老去难逢旧饮徒。大振威名降北虏，勤行惠化活东吴。不知歌酒腾腾兴，得似河南醉尹无？,
洛下送牛相公出镇淮南,白居易,北阙至东京，风光十六程。坐移丞相阁，春入广陵城。红旆拥双节，白须无一茎。万人开路看，百吏立班迎。阃外君弥重，樽前我亦荣。何须身自得，将相是门生。元和初，牛相公应制策登第三等，予为翰林考核官。,
岁暮呈思黯相公皇甫郎之及梦得尚书,白居易,岁暮皤然一老夫，十分流辈九分无。莫嫌身病人扶侍，犹胜无身可遣扶。,
过天门街,白居易,雪尽终南又欲春，遥怜翠色对红尘。千车万马九衢上，回首看山无一人。,
琴酒,白居易,耳根得听琴初畅，心地忘机酒半酣。若使启期兼解醉，应言四乐不言三。,
好听琴,白居易,本性好丝桐，尘机闻即空。一声来耳里，万事离心中。清畅堪销疾，恬和好养蒙。尤宜听三乐，安慰白头翁。,
失婢,白居易,宅院小墙庳，坊门帖榜迟。旧恩惭自薄，前事悔难追。笼鸟无常主，风花不恋枝。今宵在何处，唯有月明知。,
乱后过流沟寺,白居易,九月徐州新战后，悲风杀气满山河。唯有流沟山下寺，门前依旧白云多。,
分司东都寄牛相公十韵,白居易,忽忽心如梦，星星鬓似丝。纵贫长有酒，虽老未抛诗。俭薄身都惯，疏顽性颇宜。饭粗餐亦饱，被暖起常迟。万里归何得，三年伴是谁？华亭鹤不去，天竺石相随。余罢杭州，得华亭鹤、天竺石同载而归。王尹贳将马，田家卖与池。开门闲坐日，绕水独行时。懒慢交游许，衰羸相府知。官寮幸无事，可惜不分司。,
戊申岁暮咏怀三首,白居易,穷冬月末两三日，半百年过六七时。龙尾趁朝无气力，牛头参道有心期。荣华外物终须悟，老病傍人岂得知。犹被妻儿教渐退，莫求致仕且分司。唯生一女才十二，只欠三年未六旬。婚嫁累轻何怕老，饥寒心惯不忧贫。紫泥丹笔皆经手，赤绂金章尽到身。更拟踟蹰觅何事，不归嵩洛作闲人？七年囚闭作笼禽，但愿开笼便入林。幸得展张今日翅，不能辜负昔时心。人间祸福愚难料，世上风波老不禁。万一差池似前事，又应追悔不抽簪。,
忆杭州梅花因叙旧游寄萧协律,白居易,三年闲闷在余杭，曾为梅花醉几场。伍相庙边繁似雪，孤山园里丽如妆。蹋随游骑心长惜，折赠佳人手亦香。赏自初开直至落，欢因小饮便成狂。薛刘相次埋新垄，沈谢双飞出故乡。薛刘二客，沈、谢二妓，皆当时歌酒之侣。歌伴酒徒零散尽，唯残头白老萧郎。,
病中辱张常侍题集贤院诗因以继和,白居易,天禄阁门开，甘泉侍从回。图书皆帝籍，寮友尽仙才。骑省通中掖，龙楼隔上台。犹怜病宫相，诗寄洛阳来。,
答梦得八月十五日夜玩月见寄,白居易,南国碧云客，东京白首翁。松江初有月，伊水正无风。远思两乡断，清光千里同。不知娃馆上，何似石楼中？其夜，余在龙门石楼上望月。,
山中五绝句　,白居易,游嵩阳见五物，各有所感，感兴不同，随兴而吟，因成五绝。,
微雨夜行,白居易,漠漠秋云起，稍稍夜寒生。但觉衣裳湿，无点亦无声。,描写秋天，描写雨
寄湘灵,白居易,泪眼凌寒冻不流，每经高处即回头。遥知别后西楼上，应凭栏干独自愁。,
对镜,白居易,三分鬓发二分丝，晓镜秋容相对时。去作忙官应太老，退为闲叟未全迟。静中得味何须道，稳处安身更莫疑。若使至今黄绮在，闻吾此语亦分司。,
临江送夏瞻　瞻年七十余。,白居易,悲君老别我沾巾，七十无家万里身。愁见舟行风又起，白头浪里白头人。,
劝酒十四首并序,白居易,予分秩东都，居多暇日。闲来辄饮，醉后辄吟，若无词章，不成谣咏。每发一意，则成一篇，凡十四篇，皆主于酒，聊以自劝，故以何处难忘酒、不如来饮酒命篇。,
舟中雨夜,白居易,江云暗悠悠，江风冷修修。夜雨滴船背，夜浪打船头。船中有病客，左降向江州。,
心问身,白居易,心问身云何泰然，严冬暖被日高眠。放君快活知恩否，不早朝来十一年。,
和韦庶子远坊赴宴未夜先归之作兼呈裴员外,白居易,促席留欢日未曛，远坊归思已纷纷。无妨按辔行乘月，何必逃杯走似云。银烛忍抛杨柳曲，金鞍潜送石榴裙。到时常晚归时早，笑乐三分校一分。,
题李次云窗竹,白居易,不用裁为鸣凤管，不须截作钓鱼竿。千花百草凋零后，留向纷纷雪里看。,
家酿新熟每尝辄醉妻侄等劝令少饮因成长句以,白居易,君应怪我朝朝饮，不说向君君不知。身上幸无疼痛处，瓮头正是撇尝时。刘妻劝谏夫休醉，王侄分疏叔不痴。六十三翁头雪白，假如醒黠欲何为？,
重阳席上赋白菊,白居易,满园花菊郁金黄，中有孤丛色似霜。还似今朝歌酒席，白头翁入少年场。,重阳节，描写菊花
送幼史,白居易,淮右寇未散，江西岁再徂。故里干戈地，行人风雪途。此时与尔别，江畔立踟蹰。,
重寻杏园,白居易,忽忆芳时频酩酊，却寻醉处重裴回。杏花结子春深后，谁解多情又独来。,
偶吟自慰兼呈梦得　予与梦得甲子同，今俱七,白居易,且喜同年满七旬，莫嫌衰病莫嫌贫。已为海内有名客，又占世间长命人。耳里声闻新将相，眼前失尽故交亲。尊荣富寿难兼得，闲坐思量最要身。,
春游二林寺,白居易,下马二林寺，翛然进轻策。朝为公府吏，暮作灵山客。二月匡庐北，冰雪始消释。阳丛抽茗芽，阴窦泄泉脉。熙熙风土暖，蔼蔼云岚积。散作万壑春，凝为一气碧。身闲易飘泊，官散无牵迫。缅彼十八人，古今同此适。是年淮寇起，处处兴兵革。智士劳思谋，戎臣苦征役。独有不才者，山中弄泉石。,
晚岁,白居易,壮岁忽已去，浮荣何足论。身为百口长，官是一州尊。不觉白双鬓，徒言朱两轓。病难施郡政，老未答君恩。岁暮别兄弟，年衰无子孙。惹愁谙世网，治苦赖空门。揽带知腰瘦，看灯觉眼昏。不缘衣食系，寻合返丘园。,
泛太湖书事寄微之,白居易,烟渚云帆处处通，飘然舟似入虚空。玉杯浅酌巡初匝，金管徐吹曲未终。黄夹缬林寒有叶，碧琉璃水净无风。避旗飞鹭翩翻白，惊鼓跳鱼拔剌红。涧雪压多松偃蹇，岩泉滴久石玲珑。书为故事留湖上，吟作新诗寄浙东。所见胜景，多记在湖中石上。军府威容从道盛，江山气色定知同。报君一事君应羡，五宿澄波皓月中。,
岁暮枉衢州张使君书并诗因以长句报之,白居易,西州彼此意何如，官职蹉跎岁欲除。浮石潭边停五马，望涛楼上得双鱼。万言旧手才难敌，五字新题思有馀。贫薄诗家无好物，反投桃李报琼琚。,
和裴令公南庄绝句,白居易,陶庐僻陋那堪比，谢墅幽微不足攀。何似嵩峰三十六，长随申甫作家山。,
点额鱼,白居易,龙门点额意何如，红尾青鬐却返初。见说在天行雨苦，为龙未必胜为鱼。,
夏日闲放,白居易,时暑不出门，亦无宾客至。静室深下帘，小庭新扫地。褰裳复岸帻，闲傲得自恣。朝景枕簟清，乘凉一觉睡。午餐何所有，鱼肉一两味。夏服亦无多，蕉纱三五事。资身既给足，长物徒烦费。若比箪瓢人，吾今太富贵。,
"洛下雪中,频与刘李二宾客宴集，因寄汴州李",白居易,水南水北雪纷纷，雪里欢游莫厌频。日日暗来唯老病，年年少去是交亲。碧毡帐暖梅花湿，红燎炉香竹叶春。今日邹枚俱在洛，梁园置酒召何人。,
夜闻贾常州崔湖州茶山境会想羡欢宴因寄此诗,白居易,遥闻境会茶山夜，珠翠歌钟俱绕身。盘下中分两州界，灯前合作一家春。青娥递舞应争妙，紫笋齐尝各斗新。自叹花时北窗下，蒲黄酒对病眠人。,
分司初到洛中偶题六韵兼戏呈冯尹,白居易,相府念多病，春宫容不才。官衔依口得，俸料逐身来。白首林园在，红尘车马回。招呼新客侣，扫掠旧池台。小舫宜携乐，新荷好盖杯。不知金谷主，早晚贺筵开。,
戏答林园,白居易,岂独西坊来往频，偷闲处处作游人。衡门虽是栖迟地，不可终朝锁老身。,
重戏答,白居易,小水低亭自可亲，大池高馆不关身。林园莫妒裴家好，憎故怜新岂是人？,
遇物感兴因示子弟,白居易,圣择狂夫言，俗信老人语。我有老狂词，听之吾语汝。吾观器用中，剑锐锋多伤。吾观形骸内，骨劲齿先亡。寄言处世者，不可苦刚强。龟性愚且善，鸠心钝无恶。人贱拾支床，鹘欺擒暖脚。寄言立身者，不得全柔弱。彼固罹祸难，此未免忧患。于何保终吉，强弱刚柔间。上遵周孔训，旁鉴老庄言。不唯鞭其后，亦要轭其先。,
魏王堤,白居易,花寒懒发鸟慵啼，信马闲行到日西。何处未春先有思，柳条无力魏王堤。,
梦得相过，援琴命酒，因弹秋思，偶咏所怀，,白居易,闲居静侣偶相招，小饮初酣琴欲调。我正风前弄秋思，君应天上听云韶。云韶，雅曲，上多与宰相同听之。时和始见陶钧力，物遂方知盛圣朝。双凤栖梧鱼在藻，飞沈随分各逍遥。,
城上夜宴,白居易,留春不住登城望，惜夜相将秉烛游。风月万家河两岸，笙歌一曲郡西楼。诗听越客吟何苦，酒别吴娃劝不休。从道人生都是梦，梦中欢笑亦胜愁。,
酬别微之　临都驿醉后作。,白居易,沣头峡口钱唐岸，三别都经二十年。且喜筋骸俱健在，勿嫌须鬓各皤然。君归北阙朝天帝，我住东京作地仙。博望自来非弃置，承明重入莫拘牵。醉收杯杓停灯语，寒展衾裯对枕眠。犹被分司官系绊，送君不得过甘泉。,
戏答诸少年,白居易,顾我长年头似雪，饶君壮岁气如云。朱颜今日虽欺我，白发他时不放君。,
夜宴醉后留献裴侍中,白居易,九烛台前十二姝，主人留醉任欢娱。翩翻舞袖双飞蝶，宛转歌声一索珠。坐久欲醒还酩酊，夜深初散又踟蹰。南山宾客东山妓，此会人间曾有无？,
仲夏斋居偶题八韵寄微之及崔湖州,白居易,腥血与荤蔬，停来一月馀。肌肤虽瘦损，方寸任清虚。体适通宵坐，头慵隔日梳。眼前无俗物，身外即僧居。水榭风来远，松廊雨过初。褰帘放巢燕，投食施池鱼。久别闲游伴，频劳问疾书。不知湖与越，吏隐兴何如。,
骠国乐－欲王化之先迩后远也,白居易,骠国乐，骠国乐，出自大海西南角。雍羌之子舒难陀，来献南音奉正朔。德宗立仗御紫庭，黈纩不塞为尔听。玉螺一吹椎髻耸，铜鼓一击文身踊。珠缨炫转星宿摇，花鬘斗薮龙蛇动。曲终王子启圣人，臣父愿为唐外臣。左右欢呼何翕习，至尊德广之所及。须臾百辟诣阁门，俯伏拜表贺至尊。伏见骠人献新乐，请书国史传子孙。时有击壤老农父，暗测君心闲独语。闻君政化甚圣明，欲感人心致太平。感人在近不在远，太平由实非由声。观身理国国可济，君如心兮民如体。体生疾苦心憯凄，民得和平君恺悌。贞元之民若未安，骠乐虽闻君不叹。贞元之民苟无病，骠乐不来君亦圣。骠乐骠乐徒喧喧，不如闻此刍荛言。,
见敏中初到邠宁秋日登城楼诗，诗中颇多乡思,白居易,想尔到边头，萧条正值秋。二年贫御史，八月古邠州。丝管闻虽乐，风沙见亦愁。望乡心若苦，不用数登楼。,
登观音台望城,白居易,百千家似围棋局，十二街2如种菜畦。遥认微微入朝火3，一条星宿五门西。,
山下宿,白居易,独到山下宿，静向月中行。何处水边碓，夜舂云母声。,
赠邻里往还,白居易,问予何故独安然，免被饥寒婚嫁牵。骨肉都卢无十口，粮储依约有三年。但能斗薮人间事，便是逍遥地上仙。唯恐往还相厌贱，南家饮酒北家眠。,
送宗实上人游江南,白居易,忽辞洛下缘何事，拟向江南住几时。每过渡头应问法，无妨菩萨是船师。,
赠江客,白居易,江柳影寒新雨地，塞鸿声急欲霜天。愁君独向沙头宿，水绕芦花月满船。,
予以长庆二年冬十月到杭州明年秋九月始与范,白居易,卢贾汝南周元范兰陵萧悦清河崔求东莱刘方舆同游恩德寺之泉洞竹石籍甚久矣及兹目击果惬心期因自嗟云到郡周岁方来入寺半日复去俯视朱绶仰睇白云有愧于心遂留绝句云水埋藏恩德洞，簪裾束缚使君身。暂来不宿归州去，应被山呼作俗人。,
酬别周从事二首,白居易,腰痛拜迎人客倦，眼昏勾押簿书难。辞官归去缘衰病，莫作陶潜范蠡看。洛下田园久抛掷，吴中歌酒莫留连。嵩阳云树伊川月，已校归迟四五年。,
庐山草堂夜雨独宿寄牛二李七庾三十二员外,白居易,丹霄携手三君子，白发垂头一病翁。兰省花时锦帐下，庐山雨夜草庵中。终身胶漆心应在，半路云泥迹不同。唯有无生三昧观，荣枯一照两成空。,
夜深行,白居易,百牢关外夜行客，三殿角头宵直人。莫道近臣胜远使，其如同是不闲身。,
江岸梨花,白居易,梨花有思缘和叶，一树江头恼杀君。最似孀闺少年妇，白妆素袖碧纱裙。,
春江闲步赠张山人,白居易,江景又妍和，牵愁发浩歌。晴沙金屑色，春水麴尘波。红簇交枝杏，青含卷叶荷。藉莎怜软暖，憩树爱婆娑。书信朝贤断，知音野老多。相逢不闲语，争奈日长何？,
江上对酒二首,白居易,酒助疏顽性，琴资缓慢情。有慵将送老，无智可劳生。忽忽忘机坐，伥伥任运行。家乡安处是，那独在神京？久贮沧浪意，初辞桎梏身。昏昏常带酒，默默不应人。坐稳便箕踞，眠多爱欠伸。客来存礼数，始着白纶巾。,
寄杨六侍郎　时杨初授户部，予不赴同州。,白居易,西户最荣君好去，左冯虽稳我慵来。秋风一箸鲈鱼鲙，张翰摇头唤不回。,
山路偶兴,白居易,筋力未全衰，仆马不至弱。又多山水趣，心赏非寂寞。扪萝上烟岭，蹋石穿云壑。谷鸟晚仍啼，洞花秋不落。提笼复携榼，遇胜时停泊。泉憩茶数瓯，岚行酒一酌。独吟还独啸，此兴殊未恶。假使在城时，终年有何乐。,
和元九与吕二同宿话旧感赠,白居易,见君新赠吕君诗，忆得同年行乐时。争入杏园齐马首，潜过柳曲斗蛾眉。八人云散俱游宦，七度花开尽别离。闻道秋娘犹且在，至今时复问微之。,
初下汉江，舟中作，寄两省给舍,白居易,秋水淅红粒，朝烟烹白鳞。一食饱至夜，一卧安达晨。晨无朝谒劳，夜无直宿勤。不知两掖客，何似扁舟人？尚想到郡日，且称守土臣。犹须副忧寄，恤隐安疲民。期年庶报政，三年当退身。终使沧浪水，濯吾缨上尘。,
闰九月九日独饮,白居易,黄花丛畔绿尊前，犹有些些旧管弦。偶遇闰秋重九日，东篱独酌一陶然。自从九月持斋戒，不醉重阳十五年。,
忆洛中所居,白居易,忽忆东都宅，春来事宛然。雪销行径里，水上卧房前。厌绿栽黄竹，嫌红种白莲。醉教莺送酒，闲遣鹤看船。幸是林园主，惭为食禄牵。宦情薄似纸，乡思急于弦。岂合姑苏守，归休更待年。,
题新涧亭兼酬寄朝中亲故见赠,白居易,何处披襟风快哉，一亭临涧四门开。金章紫绶辞腰去，白石清泉就眼来。自得所宜还独乐，各行其志莫相咳。禽鱼出得池笼后，纵有人呼可更回。,
寻春题诸家园林,白居易,闻健朝朝出，乘春处处寻。天供闲日月，人借好园林。渐以狂为态，都无闷到心。平生身得所，未省似而今。,
宿东亭晓兴,白居易,温温土炉火，耿耿纱笼烛。独抱一张琴，夜入东斋宿。窗声度残漏，帘影浮初旭。头养晓梳多，眼昏春睡足。负暄檐宇下，散步池塘曲。南雁去未回，东风来何速。雪依瓦沟白，草绕墙根绿。何言万户州，太守常幽独？,
初授秘监并赐金紫闲吟小酌偶写所怀,白居易,紫袍新秘监，白首旧书生。鬓雪人间寿，腰金世上荣。子孙无可念，产业不能营。酒引眼前兴，诗留身后名。闲倾三数酌，醉咏十余声。便是羲皇代，先从心太平。,
鹅赠鹤,白居易,君因风送入青云，我被人驱向鸭群。雪颈霜毛红网掌，请看何处不如君？,
天津桥,白居易,津桥东北斗亭西，到此令人诗思迷。眉月晚生神女浦，脸波春傍窈娘堤。柳丝袅袅风缲出，草缕茸茸雨剪齐。报道前驱少呼喝，恐惊黄鸟不成啼。,
高仆射,白居易,富贵人所爱，圣人去其泰。所以致仕年，著在礼经内。玄元亦有训，知止则不殆。二疏独能行，遗迹东门外。清风久销歇，迨此向千载。斯人古亦稀，何况今之代。遑遑名利客，白首千百辈。惟有高仆射，七十悬车盖。我年虽未老，岁月亦云迈。预恐耄及时，贪荣不能退。中心私自儆，何以为我戒。故作仆射诗，书之于大带。,
吴中好风景二首,白居易,吴中好风景，八月如三月。水荇叶仍香，木莲花未歇。海天微雨散，江郭纤埃灭。暑退衣服干，潮生船舫活。两衙渐多暇，亭午初无热。骑吏语使君，正是游时节。吴中好风景，风景无朝暮。晓色万家烟，秋声八月树。舟移管弦动，桥拥旌旗驻。改号齐云楼，重开武丘路。况当丰熟岁，好是欢游处。州民劝使君，且莫抛官去。,
别苏州,白居易,浩浩姑苏民，郁郁长洲城。来惭荷宠命，去愧无能名。青紫行将吏，班白列黎氓。一时临水拜，十里随舟行。饯筵犹未收，征棹不可停。稍隔烟树色，尚闻丝竹声。怅望武丘路，沉吟浒水亭。还乡信有兴，去郡能无情。,
南阳小将张彦硖口镇税人场射虎歌,白居易,海内昔年狎太平，横目穰穰何峥嵘。天生天杀岂天怒，忍使朝朝喂猛虎。关东驿路多丘荒，行人最忌税人场。张彦雄特制残暴，见之叱起如叱羊。鸣弦霹雳越幽阻，往往依林犹抵拒。草际旋看委锦茵，腰间不更抽白羽。老饕已毙众雏恐，童稚揶揄皆自勇。忠良效顺势亦然，一剑猜狂敢轻动。有文有武方为国，不是英雄伏不得。试征张彦作将军，几个将军愿策勋？,
卢侍御小妓乞诗，座上留赠,白居易,郁金香汗裛歌巾，山石榴花染舞裙。好似文君还对酒，胜于神女不归云。梦中那及觉时见，宋玉荆王应羡君。,
重寄荔枝与杨使君时闻杨使君欲种植故有落句,白居易,摘来正带凌晨露，寄去须凭下水船。映我绯衫浑不见，对公银印最相鲜。香连翠叶真堪画，红透青笼实可怜。闻道万州方欲种，愁君得吃是何年？,
新制绫袄成感而有咏,白居易,水波文袄造新成，绫软绵匀温复轻。晨兴好拥向阳坐，晚出宜披蹋雪行。鹤氅毳疏无实事，木棉花冷得虚名。宴安往往叹侵夜，卧稳昏昏睡到明。百姓多寒无可救，一身独暖亦何情。心中为念农桑苦，耳里如闻饥冻声。争得大裘长万丈，与君都盖洛阳城？,忧国忧民
曲江早秋二年作。,白居易,秋波红蓼水，夕照青芜岸。独信马蹄行，曲江池四畔。早凉晴后至，残暑暝来散。方喜炎燠销，复嗟时节换。我年三十六，冉冉昏复旦。人寿七十稀，七十新过半。且当对酒笑，勿起临风叹。,
张十八,白居易,谏垣几见迁遗补，宪府频闻转殿监。独有咏诗张太祝，十年不改旧官衔。,
早春雪后赠洛阳李长官长水郑明府二同年,白居易,献岁晴和风景新，铜驼街郭暖无尘。府庭共贺三川雪，县道分行百里春。朱绂洛阳官位屈，青袍长水俸钱贫。有何功德纡金紫，若比同年是幸人。,
题龙门堰西涧,白居易,东岸菊丛西岸柳，柳阴烟合菊花开。一条秋水琉璃色，阔狭才容小舫回。除却悠悠白少傅，何人解入此中来？,
醉吟,白居易,醉来忘渴复忘饥，冠带形骸杳若遗。耳底斋钟初过后，心头卯酒未消时。临风朗咏从人听，看雪闲行任马迟。应被众疑公事慢，承前府尹不吟诗。,
宿府池西亭,白居易,池上平桥桥下亭，夜深睡觉上桥行。白头老尹重来宿，十五年前旧月明。,
闲居贫活计,白居易,冠盖闲居少，箪瓢陋巷深。称家开户牖，量力置园林。俭薄身都惯，营为力不任。饥烹一斤肉，暖卧两重衾。樽有陶潜酒，囊无陆贾金。莫嫌贫活计，更富即劳心。,
醉后重赠晦叔,白居易,老伴知君少，欢情向我偏。无论疏与数，相见辄欣然。各以诗成癖，俱因酒得仙。笑回青眼语，醉并白头眠。岂是今投分，多疑宿结缘。人间更何事，携手送衰年。,
喜老自嘲,白居易,面黑头雪白，自嫌还自怜。毛龟蓍下老，蝙蝠鼠中仙。名籍同逋客，衣装类古贤。裘轻披白毳，靴暖蹋乌毡。周易休开卦，陶琴不上弦。任从人弃掷，自与我周旋。铁马因疲退，铅刀以钝全。行开第八秩，可谓尽天年。时俗谓七十已上为开第八秩。,
出府归吾庐,白居易,出府归吾庐，静然安且逸。更无客干谒，时有僧问疾。家僮十馀人，枥马三四匹。慵发经旬卧，兴来连日出。出游爱何处，嵩碧伊瑟瑟。况有清和天，正当疏散日。身闲自为贵，何必居荣秩。心足即非贫，岂唯金满室。吾观权势者，苦以身徇物。炙手外炎炎，履冰中栗栗。朝饥口忘味，夕惕心忧失。但有富贵名，而无富贵实。,
和知非,白居易,因君知非问，诠较天下事。第一莫若禅，第二无如醉。禅能泯人我，醉可忘荣悴。与君次第言，为我少留意。儒教重礼法，道家养神气。重礼足滋彰，养神多避忌。不如学禅定，中有甚深味。旷廓了如空，澄凝胜于睡。屏除默默念，销尽悠悠思。春无伤春心，秋无感秋泪。坐成真谛乐，如受空王赐。既得脱尘劳，兼应离惭愧。除禅其次醉，此说非无谓。一酌机即忘，三杯性咸遂。逐臣去室妇，降虏败军帅。思苦膏火煎，忧深扃锁秘。须凭百杯沃，莫惜千金费。便似罩中鱼，脱飞生两翅。劝君虽老大，逢酒莫回避。不然即学禅，两途同一致。,
把酒,白居易,把酒仰问天，古今谁不死？所贵未死间，少忧多欢喜。穷通谅在天，忧喜即由己。是故达道人，去彼而取此。勿言未富贵，久忝居禄仕。借问宗族间，几人拖金紫？勿忧渐衰老，且喜加年纪。试数班行中，几人及暮齿？朝餐不过饱，五鼎徒为尔。夕寝止求安，一衾而已矣。此外皆长物，于我云相似。有子不留金，何况兼无子？,
西省北院新构小亭，种竹开窗，东通骑省，与,白居易,结托白须伴，因依青竹丛。题诗新壁上，过酒小窗中。深院晚无日，虚檐凉有风。金貂醉看好，回首紫垣东。,
秋暮西归途中书情,白居易,耿耿旅灯下，愁多常少眠。思乡贵早发，发在鸡鸣前。九月草木落，平芜连远山。秋阴和曙色，万木苍苍然。去秋偶东游，今秋始西旋。马瘦衣裳破，别家来二年。忆归复愁归，归无一囊钱。心虽非兰膏，安得不自然。,
予与故刑部李侍郎早结道友，以药术为事，与,白居易,从哭李来伤道气，自亡元后减诗情。金丹同学都无益，水竹邻居竟不成。月夜若为游曲水，花时那忍到升平。如年七十身犹在，但恐伤心无处行。,
棣华驿见杨八题梦兄弟诗,白居易,遥闻旅宿梦兄弟，应为邮亭名棣华。名作棣华来早晚，自题诗后属杨家。,
宿杜曲花下,白居易,觅得花千树，携来酒一壶。懒归兼拟宿，未醉岂劳扶。但惜春将晚，宁愁日渐晡。篮舆为卧舍，漆盝是行厨。斑竹盛茶柜，红泥罨饭炉。眼前无所阙，身外更何须。小面琵琶婢，苍头觱篥奴。从君饱富贵，曾作此游无？,
逢旧,白居易,久别偶相逢，俱疑是梦中。即今欢乐事，放盏又成空。,
引泉,白居易,一为止足限，二为衰疾牵。邴罢不因事，陶归非待年。归来蒿洛下，闭户何萧然。静扫林下地，闲疏池畔泉。伊流狭似带，洛石大如拳。谁教明月下，为我声溅溅。竟夕舟中坐，有时桥上眠。何用施屏障，水竹绕床前。,
长斋月满寄思黯,白居易,一日不见如三月，一月相思如七年。似隔山河千里地，仍当风雨九秋天。明朝斋满相寻去，挈榼抱衾同醉眠。,
太平乐词二首　已下七首，在翰林院时奉敕撰,白居易,岁丰仍节俭，时泰更销兵。圣念长如此，何忧不太平？湛露浮尧酒，薰风起舜舞。愿同尧舜意，所乐在人和。,
玩止水,白居易,动者乐流水，静者乐止水。利物不如流，鉴形不如止。凄清早霜降，淅沥微风起。中面红叶开，四隅绿萍委。广狭八九丈，湾环有涯涘。浅深三四尺，洞彻无表里。净分鹤翘足，澄见鱼掉尾。迎眸洗眼尘，隔胸荡心滓。定将禅不别，明与诚相似。清能律贪夫，淡可交君子。岂唯空狎玩，亦取相伦拟。欲识静者心，心源只如此。,
醉中酬殷协律,白居易,泗水亭边一分散，浙江楼上重游陪。挥鞭二十年前别，命驾三千里外来。醉袖放狂相向舞，愁眉和笑一时开。留君夜住非无分，且尽青娥红烛台。,
逢旧,白居易,我梳白发添新恨，君扫青蛾减旧容。应被傍人怪惆怅，少年离别老相逢。,
紫阳花,白居易,何年植向仙坛上，早晚移栽到梵家。虽在人间人不识，与君名作紫阳花。,
寄答周协律　来诗多叙苏州旧游。,白居易,故人叙旧寄新篇，惆怅江南到眼前。闇想楼台万馀里，不闻歌吹一周年。桥头谁更看新月，池畔犹应泊旧船。最忆后庭杯酒散，红屏风掩绿窗眠。,
赠悼怀太子挽歌辞二首　奉诏撰进。,白居易,竹马书薨岁，铜龙表葬时。永言窀穸事，全用少阳仪。寿夭由天命，哀荣出圣慈。恭闻褒赠诏，轸念在与夷。剪叶藩封早，承华册命尊。笙歌辞洛苑，风雪蔽梁园。卤簿凌霜宿，铭旌向月翻。宫寮不逮事，哭送出都门。,
府西亭纳凉归,白居易,避暑府西亭，晚归有闲思。夏浅蝉未多，绿槐阴满地。带宽衫解领，马稳人拢辔。面上有凉风，眼前无俗事。路经府门过，落日照官次。牵联缧绁囚，奔走尘埃吏。低眉悄不语，谁复知兹意。忆得五年前，晚衙时气味。,
送陕州王司马建赴任　建，善诗者。,白居易,陕州司马去何如，养静资贫两有馀。公事闲忙同少尹，料钱多少敌尚书。只携美酒为行伴，唯作新诗趁下车。自有铁牛无咏者，料君投刃必应虚。,
对琴待月,白居易,竹院新晴夜，松窗未卧时。共琴为老伴，与月有秋期。玉轸临风久，金波出雾迟。幽音待清景，唯是我心知。,
题李山人,白居易,厨无烟火室无妻，篱落萧条屋舍低。每日将何疗饥渴？井华云粉一刀圭。,
曲江亭晚望,白居易,曲江岸北凭栏干，水面阴生日脚残。尘路行多绿袍故，风亭立久白须寒。诗成暗著闲心记，山好遥偷病眼看。不被马前提省印，何人信道是郎官？,
早寒,白居易,黄叶聚墙角，青苔围柱根。被经霜后薄，镜遇雨来昏。半卷寒檐幕，斜开暖阁门。迎冬兼送老，只仰酒盈尊。,
宿裴相公兴化池亭　兼蒙借船舫游泛。,白居易,林亭一出宿风尘，忘却平津是要津。松阁晴看山色近，石渠秋放水声新。孙弘阁闹无闲客，傅说舟忙不借人。何似抡才济川外，别开池馆待交亲。,
酬思黯相公晚夏雨后感秋见赠,白居易,暮去朝来无歇期，炎凉暗向雨中移。夜长只合愁人觉，秋冷先应瘦客知。两幅彩笺挥逸翰，一声寒玉振清辞。无忧无病身荣贵，何故沉吟亦感时？,
双鹦鹉,白居易,绿衣整顿双栖起，红觜分明对语时。始觉琵琶弦莽卤，方知吉了舌参差。郑牛识字吾常叹，丁鹤能歌尔亦知。若称白家鹦鹉鸟，笼中兼合解吟诗。,
东都冬日会诸同年宴郑家林亭　得先字。,白居易,盛时陪上第，暇日会群贤。桂折应同树，莺迁各异年。宾阶纷组佩，妓席俨花钿。促膝齐荣贱，差肩次后先。助歌林下水，销酒雪中天。他日升沉者，无忘共此筵。,
醉封诗筒寄微之,白居易,一生休戚与穷通，处处相随事事同。未死又邻沧海郡，无儿俱作白头翁。展眉只仰三杯后，代面唯凭五字中。为向两州邮吏道，莫辞来去递诗筒。,
和令狐相公新于郡内栽竹百竿拆壁开轩旦夕对,白居易,七言五韵梁园修竹旧传名，久废年深竹不生。千亩荒凉寻未得，百竿青翠种新成。墙开乍见重添兴，窗静时闻别有情。烟叶蒙笼侵夜色，风枝萧飒欲秋声。更登楼望尤堪重，千万人家无一茎。汴州人家并无竹。,
代春赠,白居易,山吐晴岚水放光，辛夷花白柳梢黄。但知莫作江西意，风景何曾异帝乡？,
答春,白居易,草烟低重水花明，从道风光似帝京。其奈山猿江上叫，故乡无此断肠声。,
酬元郎中同制加朝散大夫书怀见赠,白居易,命服虽同黄纸上，官班不共紫垣前。青衫脱早差三日，白发生迟校九年。曩者定交非势利，老来同病是诗篇。终身拟作卧云伴，逐月须收烧药钱。五品足为婚嫁主，绯袍着了好归田。,
和韩侍郎苦雨,白居易,润气凝柱础，繁声注瓦沟。暗留窗不晓，凉引簟先秋。叶湿蚕应病，泥稀燕亦愁。仍闻放朝夜，误出到街头。,
何处堪避暑,白居易,何处堪避暑，林间背日楼。何处好追凉，池上随风舟。日高饥始食，食竟饱还游。游罢睡一觉，觉来茶一瓯。眼明见青山，耳醒闻碧流。脱袜闲濯足，解巾快搔头。如此来几时，已过六七秋。从心至百骸，无一不自由。拙退是其分，荣耀非所求。虽被世间笑，终无身外忧。此语君莫怪，静思吾亦愁。如何三伏月，杨尹谪虔州。,
初加朝散大夫又转上柱国,白居易,紫微今日烟霄地，赤岭前年泥土身。得水鱼还动鳞鬣，乘轩鹤亦长精神。且惭身忝官阶贵，未敢家嫌活计贫。柱国勋成私自问，有何功德及生人？,
曲江忆元九,白居易,春来无伴闲游少，行乐三分减二分。何况今朝杏园里，闲人逢尽不逢君。,
自宾客迁太子少傅分司,白居易,头上渐无发，耳间新有毫。形容逐日老，官秩随年高。优饶又加俸，闲稳仍分曹。饮食免藜藿，居处非蓬蒿。何言家尚贫，银榼提绿醪。勿谓身未贵，金章照紫袍。诚合知止足，岂宜更贪饕？默默心自问，于国有何劳？,
暮归,白居易,不觉百年半，何曾一日闲？朝随烛影出，暮趁鼓声还。瓮里非无酒，墙头亦有山。归来长困卧，早晚得开颜。,
禁中,白居易,门严九重静，窗幽一室闲。好是修心处，何必在深山。,
过郑处士,白居易,闻道移居村坞间，竹林多处独开关。故来不是求他事，暂借南亭一望山。,
僧院花,白居易,欲悟色空为佛事，故栽芳树在僧家。细看便是华严偈，方便风开智慧花。,
慈恩寺有感　时杓直初逝，居敬方病。,白居易,自问有何惆怅事，寺门临入却迟回。李家哭泣元家病，柿叶红时独自来。,
夏日作,白居易,葛衣疏且单，纱帽轻复宽。一衣与一帽，可以过炎天。止于便吾体，何必被罗纨。宿雨林笋嫩，晨露园葵鲜。烹葵炮嫩笋，可以备朝餐。止于适吾口，何必饫腥膻。饭讫盥漱已，扪腹方果然。婆娑庭前步，安稳窗下眠。外养物不费，内归心不烦。不费用难尽，不烦神易安。庶几无夭阏，得以终天年。,
早春独登天宫阁,白居易,天宫日暖阁门开，独上迎春饮一杯。无限游人遥怪我，缘何最老最先来？,
晚凉偶咏,白居易,日下西墙西，风来北窗北。中有逐凉人，单床独栖息。飘萧过云雨，摇曳归飞翼。新叶多好阴，初筠有佳色。幽深小池馆，优稳闲官职。不爱勿复论，爱亦不易得。,
风雨中寻李十一因题船上,白居易,匹马来郊外，扁舟在水滨。可怜冲雨客，来访阻风人。小榼沽清醑，行厨煮白鳞。停杯看柳色，各忆故园春。,
有小白马乘驭多时，奉使东行至稠桑驿，溘然,白居易,能骤复能驰，翩翩白马儿。毛寒一团雪，鬃薄万条丝。皂盖春行日，骊驹晓从时。双旌前独步，五马内偏骑。芳草承蹄叶，垂杨拂顶枝。跨将迎好客，惜不换妖姬。慢鞚游萧寺，闲驱醉习池。睡来乘作梦，兴发倚成诗。鞭为驯难下，鞍缘稳不离。北归还共到，东使亦相随。赭白何曾变，玄黄岂得知。嘶风觉声急，踏雪怪行迟。昨夜犹刍秣，今朝尚絷维。卧槽应不起，顾主遂长辞。尘灭駸駸迹，霜留皎皎姿。度关形未改，过隙影难追。念倍燕求骏，情深项别骓。银收钩臆带，金卸络头羁。何处埋奇骨，谁家觅弊帷。稠桑驿门外，吟罢涕双垂。,
酬王十八李大见招游山,白居易,自怜幽会心期阻，复愧嘉招书信频。王事牵身去不得，满山松雪属他人。,
不出,白居易,檐前新叶覆残花，席上余杯对早茶。好是老身销日处，谁能骑马傍人家？,
期李二十文略王十八质夫不至独宿仙游寺,白居易,文略也从牵吏役，质夫何故恋嚣尘？始知解爱山中宿，千万人中无一人。,
酬赵秀才赠新登科诸先辈,白居易,莫羡蓬莱鸾鹤侣，道成羽翼自生身。君看名在丹台者，尽是人间修道人。,
酬韩侍郎张博士雨后游曲江见寄,白居易,小园新种红樱树，闲绕花行便当游。何必更随鞍马队，冲泥蹋雨曲江头。,
长安送柳大东归,白居易,白社羁游伴，青门远别离。浮名相引住，归路不同归。,
卧疾,白居易,闲官卧疾绝经过，居处萧条近洛河。水北水南秋月夜，管弦声少杵声多。,
厅前桂,白居易,天台岭上凌霜树，司马厅前委地丛。一种不生明月里，山中犹校胜尘中。,
喜张十八博士除水部员外郎,白居易,老何殁后吟声绝，虽有郎官不爱诗。无复篇章传道路，空留风月在曹司。长嗟博士官犹屈，亦恐骚人道渐衰。今日闻君除水部，喜于身得省郎时。,
叹发落,白居易,多病多愁心自知，行年未老发先衰。随梳落去何须惜，不落终须变作丝。,
留别吴七正字,白居易,成名共记甲科上，署吏同登芸阁间。唯是尘心殊道性，秋蓬常转水长闲。,
除夜宿洺州,白居易,家寄关西住，身为河北游。萧条岁除夜，旅泊在洺州。,
晚春沽酒,白居易,百花落如雪，两鬓垂作丝。春去有来日，我老无少时。人生待富贵，为乐常苦迟。不如贫贱日，随分开愁眉。卖我所乘马，典我旧朝衣。尽将沽酒饮，酩酊步行归。名姓日隐晦，形骸日变衰。醉卧黄公肆，人知我是谁？,
九日思杭州旧游寄周判官及诸客,白居易,忽忆郡南山顶上，昔时同醉是今辰。笙歌委曲声延耳，金翠动摇光照身。风景不随宫相去，欢娱应逐使君新。江山宾客皆如旧，唯是当筵换主人。,
喜照密闲实四上人见过,白居易,紫袍朝士白髯翁，与俗乖疏与道通。官秩三回分洛下，交游一半在僧中。臭帑世界终须出，香火因缘久愿同。斋后将何充供养，西轩泉石北窗风。,
麴生访宿,白居易,西斋寂已暮，叩门声嘀嘀。知是君宿来，自拂尘埃席。村家何所有？茶果迎来客。贫静似僧居，竹林依四壁。厨灯斜影出，檐雨余声滴。不是爱闲人，肯来同此夕？,
游仙游山,白居易,暗将心地出人间，五六年来人怪闲。自嫌恋着未全尽，犹爱云泉多在山。,
上香炉峰,白居易,倚石攀萝歇病身，青筇竹杖白纱巾。他时画出庐山障，便是香炉峰上人。,
江南送北客因凭寄徐州兄弟书　时年十五。,白居易,故园望断欲何如，楚水吴山万里馀。今日因君访兄弟，数行乡泪一封书。,
春尽日宴罢感事独吟　开成五年三月三十日作,白居易,五年三月今朝尽，客散筵空独掩扉。病共乐天相伴住，春随樊子一时归。闲听莺语移时立，思逐杨花触处飞。金带缒腰衫委地，年年衰瘦不胜衣。,
病中作　年十八。,白居易,久为劳生事，不学摄生道。年少已多病，此身岂堪老？,
哭从弟,白居易,伤心一尉便终身，叔母年高新妇贫。一片绿衫消不得，腰金拖紫是何人？,
把酒思闲事二首,白居易,把酒思闲事，春愁谁最深？乞钱羁客面，落第举人心。月下低眉立，灯前抱膝吟。凭君劝一醉，胜与万黄金。把酒思闲事，春娇何处多？试鞍新白马，弄镜小青娥。掌上初教舞，花前欲按歌。凭君劝一醉，劝了问如何？,
移牡丹栽,白居易,金钱买得牡丹栽，何处辞丛别主来？红芳堪惜还堪恨，百处移将百处开。,
听夜筝有感,白居易,江州去日听筝夜，白发新生不愿闻。如今格是头成雪，弹到天明亦任君。,
山中与元九书因题书后,白居易,忆昔封书与君夜，金銮殿后欲明天。今夜封书在何处？庐山庵里晓灯前。笼鸟槛猿俱未死，人间相见是何年？,
醉中戏赠郑使君　时使君先归，留妓乐重饮。,白居易,密座移红毯，酡颜照绿杯。双娥留且住，五马任先回。醉耳歌催醒，愁眉笑引开。平生少年兴，临老暂重来。,
听弹湘妃怨,白居易,玉轸朱弦瑟瑟徽，吴娃徵调奏湘妃。分明曲里愁云雨，似道萧萧郎不归。,
洛城东花下作,白居易,记得旧诗章，花多数洛阳。旧诗云：洛阳城东面，今来花似雪。又云：更待城东桃李发。又云：花满洛阳城。及逢枝似雪，已是鬓成霜。向后光阴促，从前事意忙。无因重年少，何计驻时芳？欲送愁离面，须倾酒入肠。白头无藉在，醉倒亦何妨。,
题香山新经堂招僧,白居易,烟满秋堂月满庭，香花漠漠磬泠泠。谁能来此寻真谛，白老新开一藏经。,
听李士良琵琶　人各赋二十八字。,白居易,声似胡儿弹舌语，愁如塞月恨边云。闲人暂听犹眉敛，可使和蕃公主闻？,
赠江州李十使君员外十二韵,白居易,我本江湖上，悠悠任运身。朝随卖药客，暮伴钓鱼人。迹为烧丹隐，家缘嗜酒贫。经过剡溪雪，寻觅武陵春。岂有疏狂性，堪为侍从臣。仰头惊凤阙，下口触龙鳞。剑佩辞天上，风波向海滨。非贤虚偶圣，无屈敢求伸。昔去曾同日，今来即后尘。中年俱白发，左宦各朱轮。长短才虽异，荣枯事略均。殷勤李员外，不合不相亲。,
池边,白居易,柳老香丝宛，荷新钿扇圆。残春深树里，斜日小楼前。醉遣收杯杓，闲听理管弦。池边更无事，看补采莲船。,
对酒自勉,白居易,五十江城守，停杯一自思。头仍未尽白，官亦不全卑。荣宠寻过分，欢娱已校迟。肺伤虽怕酒，心健尚夸诗。夜舞吴娘袖，春歌蛮子词。犹堪三五岁，相伴醉花时。,
自悲,白居易,火宅煎熬地，霜松摧折身。因知群动内，易死不过人。,
新涧亭,白居易,烟萝初合涧新开，闲上西亭日几回？老病归山应未得，且移泉石就身来。,
酬郑二司录与李六郎中寒食日相过，同宴见赠,白居易,偶因冷节会嘉宾，况是平生心所亲。迎接须矜疏傅老，只供莫笑阮家贫。杯盘狼藉宜侵夜，风景阑珊欲过春。相对喜欢还怅望，同年只有此三人。,
宿香山寺酬广陵牛相公见寄,白居易,手札八行诗一篇，无由相见但依然。君匡圣主方行道，我事空王正坐禅。支许徒思游白月，夔龙未放下青天。应须且为苍生住，犹去悬车十四年。,
雪朝乘兴欲诣李司徒留守先以五韵戏之,白居易,夜寒生酒思，晓雪引诗情。热饮一两盏，冷吟三五声。铺花怜地冻，销玉畏天晴。好拂乌巾出，宜披鹤氅行。梁园应有兴，何不召邹生？,
见元九悼亡诗因以此寄,白居易,夜泪暗销明月幌，春肠遥断牡丹庭。人间此病治无药，唯有楞伽四卷经。,
题韦家泉池,白居易,泉落青山出白云，萦村绕郭几家分。自从引作池中水，深浅方圆一任君。,
从龙潭寺至少林寺题赠同游者,白居易,山屐田衣六七贤，搴芳蹋翠弄潺湲。九龙潭月落杯酒，三品松风飘管弦。强健且宜游胜地，清凉不觉过炎天。始知驾鹤乘云外，别有逍遥地上仙。,
闲乐,白居易,坐安卧稳舆平肩，倚杖披衫绕四边。空腹三杯卯后酒，曲肱一觉醉中眠。更无忙苦吟闲乐，恐是人间自在天。,
岁暮寄微之三首,白居易,微之别久能无叹，知退书稀岂免愁。甲子百年过半后，光阴一岁欲终头。池冰晓合胶船底，楼雪晴销露瓦沟。自觉欢情随日减，苏州心不及杭州。白头岁暮苦相思，除却悲吟无可为。枕上从妨一夜睡，灯前读尽十年诗。读前后唱和诗。龙钟校正骑驴日，憔悴通江司马时。通州、江州。若并如今是全活，纡朱拖紫且开眉。荣进虽频退亦频，与君才命不调匀。若不九重中掌事，即须千里外抛身。紫垣南北厅曾对，沧海东西郡又邻。唯欠结庐嵩洛下，一时归去作闲人。,
送元八归凤翔,白居易,莫道岐州三日程，其如风雪一身行。与君况是经年别，暂到城来又出城。,
天坛峰下赠杜录事,白居易,年颜气力渐衰残，王屋中峰欲上难。顶上将探小有洞，喉中须咽大还丹。小有洞在天坛顶上。时杜方炼伏火砂次。河车九转宜精炼，火候三年在好看。他日药成分一粒，与君先去扫天坛。,
兴果上人殁时题此诀别兼简二林僧社,白居易,本结菩提香火社，为嫌烦恼电泡身。不须惆怅从师去，先请西方作主人。,
又戏答绝句,白居易,狂夫与我两相忘，故态些些亦不妨。纵酒放歌聊自乐，接舆争解教人狂。,
重酬钱员外,白居易,雪中重寄雪山偈，问答殷勤四句中。本立空名缘破妄，若能无妄亦无空。,
十二年冬江西温暖喜元八寄金石棱到因题此诗,白居易,今冬腊候不严凝，暖雾温风气上腾。山脚崦中才有雪，江流慢处亦无冰。欲将何药防春瘴？只有元家金石棱。,
宗实上人　实即樊司空之子，舍官位妻子出,白居易,荣华恩爱弃成唾，戒定真如和作香。今古虽殊同一法，瞿昙抛却转轮王。,
早春持斋，答皇甫十见赠,白居易,正月晴和风气新，纷纷已有醉游人。帝城花笑长斋客，三十年来负早春。,
感发落,白居易,昔日愁头白，谁知未白衰。眼看应落尽，无可变成丝。,
三月二十八日赠周判官,白居易,一春惆怅残三日，醉问周郎忆得无。柳絮送人莺劝酒，去年今日别东都。,
题赠平泉韦徵君拾遗,白居易,箕颍千年后，唯君得古风。位留丹陛上，身入白云中。躁静心相背，高低迹不同。笼鸡与梁燕，不信有冥鸿。,
酬皇甫郎中对新菊花见忆,白居易,爱菊高人吟逸韵，悲秋病客感衰怀。黄花助兴方携酒，红叶添愁正满阶。居士荤腥今已断，仙郎杯杓为谁排？愧君相忆东篱下，拟废重阳一日斋。,
春尽劝客酒,白居易,林下春将尽，池边日半斜。樱桃落砌颗，夜合隔帘花。尝酒留闲客，行茶使小娃。残杯劝不饮，留醉向谁家？,
夜惜禁中桃花因怀钱员外,白居易,前日归时花正红，今夜宿时枝半空。坐惜残芳君不见，风吹狼藉月明中。,
禁中闻蛩,白居易,悄悄禁门闭，夜深无月明。西窗独暗坐，满耳新蛩声。,
秋虫,白居易,切切暗窗下，喓喓深草里。秋天思妇心，雨夜愁人耳。,
酬和元九东川路诗十二首　,白居易,十二篇皆因新境追忆旧事，不能一一曲叙，但随而和之，唯予与元知之耳,
骆口驿旧题诗,白居易,拙诗在壁无人爱，鸟污苔侵文字残。唯有多情元侍御，绣衣不惜拂尘看。,
罗敷水,白居易,野店东头花落处，一条流水号罗敷。芳魂艳骨知何处，春草茫茫墓亦无。,
舟中夜坐,白居易,潭边霁后多清景，桥下凉来足好风。秋鹤一双船一只，夜深相伴月明中。,
萧员外寄新蜀茶,白居易,蜀茶寄到但惊新，渭水煎来始觉珍。满瓯似乳堪持玩，况是春深酒渴人。,
江西裴常侍以优礼见待又蒙赠诗辄叙鄙诚用伸,白居易,一从簪笏事金貂，每借温颜放折腰。长觉身轻离泥滓，忽惊手重捧琼瑶。马因回顾虽增价，桐遇知音已半焦。他日秉钧如见念，壮心直气未全销。,
滩声,白居易,碧玉班班沙历历，清流决决响泠泠。自从造得滩声后，玉管朱弦可要听？,
宝历二年八月三十日夜梦后作,白居易,尘缨忽解诚堪喜，世网重来未可知。莫忘全吴馆中梦，岭南泥雨步行时。,
咏老赠梦得,白居易,与君俱老也，自问老何如。眼涩夜先卧，头慵朝未梳。有时扶杖出，尽日闭门居。懒照新磨镜，休看小字书。情于故人重，迹共少年疏。唯是闲谈兴，相逢尚有余。,
哭孔戡,白居易,洛阳谁不死？戡死闻长安。我是知戡者，闻之涕泫然。戡佐山东军，非义不可干。拂衣向西来，其道直如弦。从事得如此，人人以为难。人言明明代，合置在朝端。或望居谏司，有事戡必言。或望居宪府，有邪戡必弹。惜哉两不谐，没齿为闲官。竟不得一日，謇謇立君前。形骸随众人，敛葬北邙山。平生刚肠内，直气归其间。贤者为生民，生死悬在天。谓天不爱人，胡为生其贤？谓天果爱民，胡为夺其年？茫茫元化中，谁执如此权？,
湖上招客送春泛舟,白居易,欲送残春招酒伴，客中谁最有风情。两瓶箬下新开得，一曲霓裳初教成。排比管弦行翠袖，指麾船舫点红旌。慢牵好向湖心去，恰似菱花镜上行。,
以诗代书，酬慕巢尚书见寄,白居易,书意诗情不偶然，苦云梦想在林泉。愿为愚谷烟霞侣，思结空门香火缘。每愧尚书情眷眷，自怜居士病绵绵。不知待得心期否，老校于君六七年。,
池鹤八绝句·乌赠鹤,白居易,与君白黑大分明，纵不相亲莫见轻。我每夜啼君怨别，玉徽琴里忝同声。,
赠楚州郭使君,白居易,淮水东南第一州，山围雉堞月当楼。黄金印绶悬腰底，白雪歌诗落笔头。笑看儿童骑竹马，醉携宾客上仙舟。当家美事堆身上，何啻林宗与细侯？,
开元九诗书卷,白居易,红笺白纸两三束，半是君诗半是书。经年不展缘身病，今日开看生蠹鱼。,
喜见刘同州梦得,白居易,紫绶白髭须，同年二老夫。论心共牢落，见面且欢娱。酒好携来否？诗多记得无？应须为春草，五马少踟蹰。,
鸡赠鹤,白居易,一声警露君能薄，五德司晨我用多。不会悠悠时俗士，重君轻我意如何？,
鹤答鸡,白居易,尔争伉俪泥中斗，吾整羽仪松上栖。不可遣他天下眼，却轻野鹤重家鸡。,
客中守岁,白居易,守岁尊无酒，思乡泪满巾。始知为客苦，不及在家贫。畏老偏惊节，防愁预恶春。故园今夜里，应念未归人。,
禁中九日对菊花酒忆元九,白居易,赐酒盈杯谁共持，宫花满把独相思。相思只傍花边立，尽日吟君咏菊诗。,
鹤答乌,白居易,吾爱栖云上华表，汝多攫肉下田中。吾音中羽汝声角，琴曲虽同调不同。别鹤怨在羽调，乌夜啼在角调。,
早饮醉中除河南尹敕到,白居易,雪拥衡门水满池，温炉卯后暖寒时。绿醅新酎尝初醉，黄纸除书到不知。厚俸自来诚添滥，老身欲起尚迟疑。应须了却丘中计，女嫁男婚三迳资。,
府西池,白居易,柳无气力枝先动，池有波纹冰尽开。今日不知谁计会，春风春水一时来。,
种桃杏,白居易,无论海角与天涯，大抵心安即是家。路远谁能念乡曲，年深兼欲忘京华。忠州且作三年计，种杏栽桃拟待花。,
和杨郎中贺杨仆射致仕后杨侍郎门生合宴席上,白居易,业重关西继大名，恩深阙下遂高情。祥鳣降伴趋庭鲤，贺燕飞和出谷莺。范蠡舟中无子弟，疏家席上欠门生。可怜玉树连桃李，从古无如此会荣。,
不准拟二首,白居易,篮舆腾腾一老夫，褐裘乌帽白髭须。早衰饶病多蔬食，筋力消磨合有无。不准拟身年六十，上山仍未要人扶。忆昔谪居炎瘴地，巴猿引哭虎随行。多于贾谊长沙苦，小校潘安白发生。不准拟身年六十，游春犹自有心情。主,
送后集往庐山东林寺兼寄云皋上人,白居易,后集寄将何处去，故山迢递在匡庐。旧僧独有云皋在，三二年来不得书。别后道情添几许，老来筋力又何如。来生缘会应非远，彼此年过七十余。,
重过秘书旧房，因题长句,白居易,阁前下马思裴回，第二房门手自开，昔为白面书郎去，今作苍须赞善来。吏人不识多新补，松竹相亲是旧栽。应有题墙名姓在，试将衫袖拂尘埃。,
不能忘情吟,白居易,鬻骆马兮放杨柳枝，掩翠黛兮顿金羁。马不能言兮长鸣而却顾，杨柳枝再拜长跪而致辞。辞曰：主乘此骆五年，凡千有八百日。衔橛之下，不惊不逸。素事主十年，凡三千有六百日。巾栉之间，无违无失。今素貌虽陋，未至衰摧。骆力犹壮，又无虺隤。即骆之力，尚可以代主一步；素之歌，亦可以送主一杯。一旦双去，有去无回。故素将去，其辞也苦；骆将去，其鸣也哀。此人之情也，马之情也，岂主君独无情哉？予俯而叹，仰而咍，且曰：骆，骆，尔勿嘶：素，素，尔勿啼。骆反厩，素反闺。吾疾虽作，年虽颓，幸未及项籍之将死。何必一日之内，弃骓兮而别虞兮。乃目素兮素兮，为我歌杨柳枝。我姑酌彼金罍，我与尔归醉乡去来。,
雨中听琴者弹别鹤操,白居易,双鹤分离一何苦，连阴雨夜不堪闻。莫教迁客孀妻听，嗟叹悲啼杀君。,
戏问牛司徒,白居易,抖擞尘缨捋白须，半酣扶起问司徒。不知诏下悬车后，醉舞狂歌有例无？,
伤杨弘贞,白居易,颜子昔短命，仲尼惜其贤。杨生亦好学，不幸复徒然。谁识天地意，独与龟鹤年。,
经溱洧,白居易,落日驻行骑，沉吟怀古情。郑风变已尽，溱洧至今清。不见士与女，亦无芍药名。,
初入香山院对月　大和六年秋作。,白居易,老住香山初到夜，秋逢白月正圆时。从今便是家山月，试问清光知不知？,
刘家花,白居易,刘家墙上花还发，李十门前草又春。处处伤心心始悟，多情不及少情人。,
仇家酒,白居易,年年老去欢情少，处处春来感事深。时到仇家非爱酒，醉时心胜醒时心。,
醉中见微之旧卷有感,白居易,今朝何事一沾襟，检得君诗醉后吟。老泪交流风病眼，春笺摇动酒杯心。银钩尘覆年年暗，玉树泥埋日日深。闻道墓松高一丈，更无消息到如今。,
禁中秋宿,白居易,风翻朱里幕，雨冷通中枕。耿耿背斜灯，秋床一人寝。,
赠韦处士六年夏大热旱,白居易,骄阳连毒暑，动植皆枯槁。旱日干密云，炎烟焦茂草。少壮犹困苦，况予病且老。既无白栴檀，何以除热恼？华严经云：以栴檀涂身能除一切热恼而得清凉也。汗巾束头鬓，膻食熏襟抱。始觉韦山人，休粮散发好。,
和晨霞　此后在上都作。,白居易,君歌仙氏真，我歌慈氏真。慈氏发真念，念此阎浮人。左命大迦叶，右召桓提因。千万化菩萨，百亿诸鬼神。上自非相顶，下及风水轮。胎卵湿化类，蠢蠢难具陈。弘愿在救拔，大悲忘辛勤。无论善不善，岂间冤与亲。抉开生盲眼，摆去烦恼尘。烛以智慧日，洒之甘露津。千界一时度，万法无与邻。借问晨霞子，何如朝玉宸？,
累土山,白居易,堆土渐高山意出，终南移入户庭间。玉峰蓝水应惆怅，恐见新山望旧山。元旧居在蓝田山。,
高亭,白居易,亭脊太高君莫拆，东家留取当西山。好看落日斜衔处，一片春岚映半环。,
别杨同州后却寄,白居易,潘驿桥南醉中别，下邽村北醒时归。春风怪我君知否，榆叶杨花扑面飞。,
醉后却寄元九,白居易,蒲池村里匆匆别，沣水桥边兀兀回。行到城门残酒醒，万重离恨一时来。,
狐泉店前作,白居易,野狐泉上柳花飞，逐水东流便不归。花水悠悠两无意，因风吹落偶相依。,
重寄,白居易,萧散弓惊雁，分飞剑化龙。悠悠天地内，不死会相逢。,
赠卢绩,白居易,余杭县里卢明府，虚白亭中白舍人。今日相逢头似雪，一杯相劝送残春。,
重到华阳观旧居,白居易,忆昔初年三十二，当时秋思已难堪。若为重入华阳院，病鬓愁心四十三。,
与裴华州同过敷水戏赠,白居易,使君五马且踟蹰，马上能听绝句无。每过桑间试留意，何妨后代有罗敷。,
微之就拜尚书居易续除刑部因书贺意兼咏离怀,白居易,我为宪部入南宫，君作尚书镇浙东。老去一时成白首，别来七度换春风。簪缨假合虚名在，筋力销磨实事空。远地官高亲故少，些些谈笑与谁同？,
再授宾客分司,白居易,优稳四皓官，清崇三品列。伊予再尘忝，内愧非才哲。俸钱七八万，给受无虚月。分命在东司，又不劳朝谒。既资闲养疾，亦赖慵藏拙。宾友得从容，琴觞恣怡悦。乘篮城外去，系马花前歇。六游金谷春，五看龙门雪。吾若默无语，安知吾快活？吾欲更尽言，复恐人豪夺。应为时所笑，苦惜分司阙。但问适意无，岂论官冷热。,
池上早春即事招梦得,白居易,老更惊年改，闲先觉日长。晴熏榆荚黑，春染柳梢黄。云破山呈色，冰融水放光。低平稳船舫，轻暖好衣裳。白角三升榼，红茵六尺床。偶游难得伴，独醉不成狂。我有中心乐，君无外事忙。经过莫慵懒，相去两三坊。,
喜与韦左丞同入南省因叙旧以赠之,白居易,早年同遇陶钧主，利钝精粗共在熔。宪宗朝与韦同入翰林。金剑淬来长透匣，铅刀磨尽不成锋。差肩北省惭非据，接武南宫幸再容。跛鳖虽迟骐骥疾，何妨中路亦相逢。,
因梦得题公垂所寄蜡烛因寄公垂,白居易,照梁初日光相似，出水新莲艳不如。却寄两条君领取，明年双引入中书。宰相入朝举双烛，余官各一。,
答州民,白居易,宦情斗擞随尘去，乡思销磨逐日无。唯拟腾腾作闲事，遮渠不道使君愚。,
梦旧,白居易,别来老大苦修道，炼得离心成死灰。平生忆念消磨尽，昨夜因何入梦来？,
和晨兴因报问龟儿,白居易,冬旦寒惨澹，云日无晶辉。当此岁暮感，见君晨兴诗。君诗亦多苦，苦在兄远离。我苦不在远，缠绵肝与脾。西院病孀妇，后床孤侄儿。黄昏一恸后，夜半十起时。病眼两行血，衰鬓万茎丝。咽绝五脏脉，瘦消百骸脂。双目失一目，四肢断两肢。不如溘然逝，安用半活为。谁谓荼檗苦，荼檗甘如饴。谁谓汤火热，汤火冷如澌。前时君寄诗，忧念问阿龟。喉燥声气窒，经年无报辞。及睹晨兴句，未吟先涕垂。因兹涟洳际，一吐心中悲。茫茫四海间，此苦唯君知。去我四千里，使我告诉谁。仰头向青天，但见雁南飞。凭雁寄一语，为我达微之。弦绝有续胶，树斩可接枝。唯我中肠断，应无连得期。,
戏题卢秘书新移蔷薇,白居易,风动翠条腰袅娜，露垂红萼泪阑干。移他到此须为主，不别花人莫使看。,
哭崔常侍晦叔,白居易,顽贱一拳石，精珍百炼金。名价既相远，交分何其深。中诚一以合，外物不能侵。逶迤二十年，与世同浮沉。晚有退闲约，白首归云林。垂老忽相失，悲哉口语心。春日嵩高阳，秋夜清洛阴。丘园共谁卜？山水共谁寻？风月共谁赏？诗篇共谁吟？花开共谁看？酒熟共谁斟？惠死庄杜口，钟殁师废琴。道理使之然，从古非独今。吾道自此孤，我情安可任？唯将病眼泪，一洒秋风襟。,
神照禅师同宿,白居易,八年三月晦，山梨花满枝。龙门水西寺，夜与远公期。晏坐自相对，密语谁得知？前后际断处，一念不生时。,
发商州,白居易,商州馆里停三日，待得妻孥相逐行。若比李三犹自胜，儿啼妇哭不闻声。,
武关南见元九题山石榴花见寄,白居易,往来同路不同时，前后相思两不知。行过关门三四里，榴花不见见君诗。,
赞碎金,白居易,獡头儞{左为讠}趠人难识，瀎泧{右为戊}矪{右为卑}矲{右为面}恼家心。写向箧中甚敬重，要来一字一碈{右上为尤}金。,
宿池上,白居易,泉来从绝壑，亭敞在中流。竹密无空岸，松长可绊舟。蟪蛄潭上夜，河汉岛前秋。异夕期新涨，携琴却此游。,
翻经台,白居易,一会灵山犹未散，重翻贝叶有来由。是名精进才开眼，岩石无端亦点头。,
咏所乐,白居易,兽乐在山谷，鱼乐在陂池。虫乐在深草，鸟乐在高枝。所乐虽不同，同归适其宜。不以彼易此，况论是与非。而我何所乐，所乐在分司。分司有何乐，乐哉人不知。官优有禄料，职散无羁縻。懒与道相近，钝将闲自随。昨朝拜表回，今晚行香归。归来北窗下，解巾脱尘衣。冷泉灌我顶，暖水濯四肢。体中幸无疾，卧任清风吹。心中又无事，坐任白日移。或开书一篇，或引酒一卮。但得如今日，终身无厌时。,
赴杭州重宿棣华驿，见杨八旧诗，感题一绝,白居易,往恨今愁应不殊，题诗梁下又踟蹰。羡君犹梦见兄弟，我到天明睡亦无。,
寄卢少卿,白居易,老诲心不乱，庄诫形太劳。生命既能保，死籍亦可逃。嘉肴与旨酒，信是腐肠膏。艳声与丽色，真为伐性刀。补养在积功，如裘集众毛。将欲致千里，可得差一毫。心不乱、形太劳至差一毫，皆出老、庄及诸道书、仙方、禁诫。颜回何为者，箪瓢才自给。肥醲不到口，年不登三十。张苍何为者，染爱浩无际。妾媵填后房，竟寿百余岁。苍寿有何德？回夭有何辜？谁谓具圣体，不如肥瓠躯？遂使世俗心，多疑仙道书。寄问卢先生，此理当何如？,
和裴相公傍水闲行绝句,白居易,行寻春水坐看山，早出中书晚未还。为报野僧岩客道，偷闲气味胜长闲。,
青石,白居易,青石出自蓝田山，兼车运载来长安。工人磨琢欲何用，石不能言我代言。不愿作人家墓前神道碣，坟土未干名已灭。不愿作官家道旁德政碑，不镌实录镌虚辞。愿为颜氏段氏碑，雕镂太尉与太师。刻此两片坚贞质，状彼二人忠烈姿。义心如石屹不转，死节如石确不移。如观奋击朱泚日，似见叱诃希烈时。各于其上题名谥，一置高山一沉水。陵谷虽迁碑独存，骨化为尘名不死。长使不忠不烈臣，观碑改节慕为人。慕为人，劝事君。,
舟夜赠内,白居易,三声猿后垂乡泪，一叶舟中载病身。莫凭水窗南北望，月明月暗总愁人。,
题道宗上人十韵,白居易,如来说偈赞，菩萨著论议。是故宗律师，以诗为佛事。一音无差别，四句有诠次。欲使第一流，皆知不二义。精洁沾戒体，闲淡藏禅味。从容恣语言，缥缈离文字。旁延邦国彦，上达王公贵。先以诗句牵，后令入佛智。人多爱师句，我独知师意。不似休上人，空多碧云思。,
吟元郎中白须诗兼饮雪水茶因题壁上,白居易,吟咏霜毛句，闲尝雪水茶。城中展眉处，只是有元家。,
和集贤刘学士早朝作,白居易,吟君昨日早朝诗，金御炉前唤仗时。烟吐白龙头宛转，扇开青雉尾参差。暂留春殿多称屈，合入纶闱即可知。从此摩霄去非晚，鬓边未有一茎丝。,
新秋喜凉因寄兵部杨侍郎,白居易,外强火未退，中锐金方战。一夕风雨来，炎凉随数变。徐徐炎景度，稍稍凉飙扇。枕簟忽凄清，巾裳亦轻健。老夫纳秋候，心体殊安便。睡足一屈伸，搔首摩挲面。褰帘对池竹，幽寂如僧院。俯观游鱼群，仰数浮云片。闲忙各有趣，彼此宁相见？昨日闻慕巢，召对延英殿。,
懒放二首呈刘梦得吴方之,白居易,青衣报平旦，呼我起盥栉。今早天气寒，郎君应不出。又无宾客至，何以销闲日。已向微阳前，暖酒开诗帙。朝怜一床日，暮爱一炉火。床暖日高眠，炉温夜深坐。雀罗门懒出，鹤发头慵裹。除却刘与吴，何人来问我？,
赠隐士,白居易,御风烟眇多无伴，入鸟差池不乱羣。,
别后寄美人,白居易,莫怪红巾遮面笑，春风吹绽牡丹花。,
真娘墓　墓在虎丘寺。,白居易,真娘墓，虎丘道。不识真娘镜中面，唯见真娘墓头草。霜摧桃李风折莲，真娘死时犹少年。脂肤荑手不牢固，世间尤物难留连。难留连，易销歇，塞北花，江南雪。,
岁暮道情二首,白居易,壮日苦曾惊岁月，长年都不惜光阴。为学空门平等法，先齐老少死生心。半旧青衫半白头，雪风吹面上江楼。禅功自见无人觉，合是愁时亦不愁。,
广府胡尚书频寄诗因答绝句,白居易,尚书清白临南海，虽饮贪泉心不回。唯向诗中得珠玉，时时寄到帝乡来。,
听崔七妓人筝,白居易,花脸云鬟坐玉楼，十三弦里一时愁。凭君向道休弹去，白尽江州司马头。,
对琴酒,白居易,西窗明且暖，晚坐卷书帷。琴匣拂开后，酒瓶添满时。角尊白螺醆，玉轸黄金徽。未及弹与酌，相对已依依。泠泠秋泉韵，贮在龙凤池。油油春云心，一杯可致之。自古有琴酒，得此味者稀。只因康与籍，及我三心知。,
镜换杯,白居易,欲将珠匣青铜镜，换取金尊白玉卮。镜里老来无避处，樽前愁至有消时。茶能散闷为功浅，萱纵忘忧得力迟。不似杜康神用速，十分一盏便开眉。,
菩提寺上方晚望香山寺寄舒员外,白居易,晚登西宝刹，晴望东精舍。反照转楼台，辉辉似图画。冰浮水明灭，雪压松偃亚。石阁僧上来，云汀雁飞下。西京闹于市，东洛闲如社。曾忆旧游无，香山明月夜。,
犬鸢,白居易,晚来天气好，散步中门前。门前何所有，偶睹犬与鸢。鸢饱凌风飞，犬暖向日眠。腹舒稳贴地，翅凝高摩天。上无罗弋忧，下无羁锁牵。见彼物遂性，我亦心适然。心适复何为，一咏逍遥篇。此仍着于适，尚未能忘言。,
与微之唱和，来去常以竹筒贮诗，陈协律美而,白居易,拣得琅玕截作筒，缄题章句写心胸。随风每喜飞如鸟，渡水常忧化作龙。粉节坚如太守信，霜筠冷称大夫容。烦君赞咏心知愧，鱼目骊珠同一封。,
西行,白居易,衣裘不单薄，车马不羸弱。蔼蔼三月天，闲行亦不恶。寿安流水馆，硖石青山郭。官道柳阴阴，行宫花漠漠。常闻俗间语，有钱在处乐。我虽非富人，亦不苦寂寞。家僮解弦管，骑从携杯杓。时向春风前，歇鞍开一酌。,
祭社宵兴灯前偶作,白居易,城头传鼓角，灯下整衣冠。夜镜藏须白，秋泉漱齿寒。欲将闲送老，须着病辞官。更待年终后，支持归计看。,
题新昌所居,白居易,宅小人烦闷，泥深马钝顽。街东闲处住，日午热时还。院窄难栽竹，墙高不见山。唯应方寸内，此地觅宽闲。,
观幻,白居易,有起皆因灭，无睽不暂同。从欢终作戚，转苦又成空。次第花生眼，须臾烛过风。更无寻觅处，鸟迹印空中。,
题文集柜,白居易,破柏作书柜，柜牢柏复坚。收贮谁家集，题云白乐天。我生业文字，自幼及老年。前后七十卷，小大三千篇。诚知终散失，未忍遽弃捐。自开自锁闭，置在书帷前。身是邓伯道，世无王仲宣。只应分付女，留与外孙传。,
凭李睦州访徐凝山人　凝即睦州之民也。,白居易,郡守轻诗客，乡人薄钓翁。解怜徐处士，唯有李郎中。,
惜落花赠崔二十四,白居易,漠漠纷纷不奈何，狂风急雨两相和。晚来怅望君知否？枝上稀疏地上多。,
苏州故吏,白居易,江南故吏别来久，今日池边识我无？不独使君头似雪，华亭鹤死白莲枯。莲鹤皆苏州同来。,
得杨湖州书颇夸抚民接宾纵酒题诗因以绝句戏,白居易,岂独爱民兼爱客，不唯能饮又能文。白蘋洲上春传语，柳使君输杨使君。,
仙游寺独宿,白居易,沙鹤上阶立，潭月当户开。此中留我宿，两夜不能回。幸与静境遇，喜无归侣催。从今独游后，不拟共人来。,
吟前篇，因寄微之,白居易,君颜贵茂不清羸，君句雄华不苦悲。何事遣君还似我，髭须早白亦无儿。,
寄陆补阙　前年同等科。,白居易,忽忆前年科第后，此时鸡鹤暂同群。秋风惆怅须吹散，鸡在中庭鹤在云。,
华阳观中八月十五日夜招友玩月,白居易,人道秋中明月好，欲邀同赏意如何？华阳洞里秋坛上，今夜清光此处多。,
新秋早起有怀元少尹,白居易,秋来转觉此身衰，晨起临阶盥漱时。漆匣镜明头尽白，铜瓶水冷齿先知。光阴纵惜留难住，官职虽荣得已迟。老去相逢无别计，强开笑口展愁眉。,
过刘三十二故宅,白居易,不见刘君来近远，门前两度满枝花。朝来惆怅宣平过，柳巷当头第一家。,
四年春,白居易,柳梢黄嫩草芽新，又入开成第四春。近日放慵多不出，少年嫌老可相亲。分司吉傅频过舍，致仕崔卿拟卜邻。时辈推迁年事到，往还多是白头人。,
看恽家牡丹花戏赠李二十,白居易,香胜烧兰红胜霞，城中最数令公家。人人散后君须看，归到江南无此花。,
池鹤二首,白居易,高竹笼前无伴侣，乱鸡群里有风标。低头乍恐丹砂落，晒翅常疑白雪销。转觉鸬鹚毛色下，苦嫌鹦鹉语声娇。临风一唳思何事，怅望青田云水遥。池中此鹤鹤中稀，恐是辽东老令威。带雪松枝翘膝胫，放花菱片缀毛衣。低徊且向笼间宿，奋迅终须天外飞。若问故巢知处在，主人相恋未能归。,
隐几赠客,白居易,宦情本淡薄，年貌又老丑。紫绶与金章，于予亦何有。有时犹隐几，答然无所偶。卧枕一卷书，起尝一杯酒。书将引昏睡，酒用扶衰朽。客到忽已酣，脱巾坐搔首。疏顽倚老病，容恕惭交友。忽思庄生言，亦拟鞭其后。,
老戒,白居易,我有白头戒，闻于韩侍郎。老多忧活计，病更恋班行。矍铄夸身健，周遮说话长。不知吾免否？两鬓已成霜。,
红藤杖　杖出南蛮,白居易,南诏红藤杖，西江白首人。时时携步月，处处把寻春。劲健孤茎直，疏圆六节匀。火山生处远，泸水洗来新。粗细才盈手，高低仅过身。天边望乡客，何日拄归秦？,
长洲曲新词,白居易,茂苑绮罗佳丽地，女湖桃李艳阳时。心奴已死胡容老，后辈风流是阿谁？,
县南花下醉中留刘五,白居易,百岁几回同酩酊，一年今日最芳菲。愿将花赠天台女，留取刘郎到夜归。,
宿杨家,白居易,杨氏弟兄俱醉卧，披衣独起下高斋。夜深不语中庭立，月照藤花影上阶。,
喜敏中及第偶示所怀,白居易,自知群从为儒少，岂料词场中第频。桂折一枝先许我，杨穿三叶尽惊人。始予进士及第，行简次之，敏中又次之。转于文墨须留意，贵向烟霄早致身。莫学尔兄年十五，蹉跎始得掌丝纶。,
在因公事到骆口驿,白居易,今年到时夏云白，去年来时秋树红。两度见山心有愧，皆因王事到山中。,
五凤楼晚望　六年八月十日作。,白居易,晴阳晚照湿烟销，五凤楼高天泬寥。野绿全经朝雨洗，林红半被暮云烧。龙门翠黛眉相对，伊水黄金线一条。自入秋来风景好，就中最好是今朝。,
惜玉蕊花有怀集贤王校书起,白居易,芳意将阑风又吹，白云离叶雪辞枝。集贤雠校无闲日，落尽瑶花君不知。,
感苏州旧舫,白居易,画梁朽折红窗破，独立池边尽日看。守得苏州船舫烂，此身争合不衰残？,
社日关路作,白居易,晚景函关路，凉风社日天。青岩新有燕，红树欲无蝉。愁立驿楼上，厌行官堠前。萧条秋兴苦，渐近二毛年。,
远师,白居易,东宫白庶子，南寺远禅师。何处遥相见，心无一事时。,老师
感旧石上字,白居易,闲拨船行寻旧池，幽情往事复谁知？太湖石上镌三字，十五年前陈结之。,
南浦岁暮对酒送王十五归京,白居易,腊后冰生覆湓水，夜来云暗失庐山。风飘细雪落如米，索索萧萧芦苇间。此地二年留我住，今朝一酌送君还。相看渐老无过醉，聚散穷通总是闲。,
送严大夫赴桂州,白居易,地压坤方重，官兼宪府雄。桂林无瘴气，柏署有清风。山水衙门外，旌旗艛艓中。大夫应绝席，诗酒与谁同？,
恨去年,白居易,老去唯耽酒，春来不著家。去年来校晚，不见洛阳花。,
池上闲咏,白居易,青莎台上起书楼，绿藻潭中系钓舟。日晚爱行深竹里，月明多上小桥头。暂尝新酒还成醉，亦出中门便当游。一部清商聊送老，白须萧飒管弦秋。,
叹常生,白居易,西村常氏子，卧疾不须臾。前旬犹访我，今日忽云殂。时我病多暇，与之同野居。园林青蔼蔼，相去数里余。村邻无好客，所遇唯农夫。之子何如者，往还犹胜无。于今亦已矣，可为一长吁！,
三月三日登庾楼寄庾三十二,白居易,三日欢游辞曲水，二年愁卧在长沙。每登高处长相忆，何况兹楼属庾家。,
板桥路,白居易,梁苑城西二十里，一渠春水柳千条。若为此路今重过，十五年前旧板桥。曾共玉颜桥上别，不知消息到今朝。,
青门柳,白居易,青青一树伤心色，曾入几人离恨中。为近都门多送别，长条折尽减春风。,
送杨八给事赴常州,白居易,无嗟别青琐，且喜拥朱轮。五十得三品，百千无一人。须勤念黎庶，莫苦忆交亲。此外无过醉，毗陵何限春。,
问江南物,白居易,归来未及问生涯，先问江南物在耶。引手摩挲青石笋，回头点检白莲花。苏州舫故龙头暗，王尹桥倾雁齿斜。别有夜深惆怅事，月明双鹤在裴家。,
思妇眉,白居易,春风摇荡自东来，折尽樱桃绽尽梅。惟馀思妇愁眉结，无限春风吹不开。,
村雪夜坐,白居易,南窗背灯坐，风霰暗纷纷。寂寞深村夜，残雁雪中闻。,
池上送考功崔郎中兼别房窦二妓,白居易,文昌列宿征还日，洛浦行云放散时。鹓鹭上天花逐水，无因再会白家池。,
宿桐庐馆同崔存度醉后作,白居易,江海漂漂共旅游，一樽相劝散穷愁。夜深醒后愁还在，雨滴梧桐山馆秋。,
代谢好答崔员外　谢好，妓也。,白居易,青娥小谢娘，白发老崔郎。谩爱胸前雪，其如头上霜。别后曹家碑背上，思量好字断君肠。,
答梦得闻蝉见寄,白居易,开缄思浩然，独咏晚风前。人貌非前日，蝉声似去年。槐花新雨后，柳影欲秋天。听罢无他计，相思又一篇。,
同诸客题于家公主旧宅,白居易,平阳旧宅少人游，应是游人到即愁。布谷鸟啼桃李院，络丝虫怨凤凰楼。台倾滑石犹残砌，帘断真珠不满钩。闻道至今萧史在，髭须雪白向明州。,
和杨尚书罢相后夏日游永安水亭兼招本曹杨侍,白居易,道行无喜退无忧，舒卷如云得自由。良冶动时为哲匠，巨川济了作虚舟。竹亭阴合偏宜夏，水槛风凉不待秋。遥爱翩翩双紫凤，入同官署出同游。,
宿阳城驿对月　自此后诗赴杭州路中作。,白居易,亲故寻回驾，妻孥未出关。凤皇池上月，送我过商山。,
为薛台悼亡,白居易,半死梧桐老病身，重泉一念一伤神。手携稚子夜归院，月冷空房不见人。,悼亡诗
代邻叟言怀,白居易,人生何事心无定？宿昔如今意不同。宿昔愁身不得老，如今恨作白头翁。,
登西楼忆行简,白居易,每因楼上西南望，始觉人间道路长。碍日暮山青簇簇，漫天秋水白茫茫。风波不见三年面，书信难传万里肠。早晚东归来下峡，稳乘船舫过瞿唐。,
诗酒琴人，例多薄命，予酷好三事，雅当此科,白居易,爱琴爱酒爱诗客，多贱多穷多苦辛。中散步兵终不贵，孟郊张籍过于贫。一之已叹关于命，三者何堪并在身。只合飘零随草木，谁教凌厉出风尘。荣名厚禄二千石，乐饮闲游三十春。何得无厌时咄咄，犹言薄命不如人。,
冬至宿杨梅馆,白居易,十一月中长至夜，三千里外远行人。若为独宿杨梅馆？冷枕单床一病身。,
代琵琶弟子谢女师曹供奉寄新调弄谱,白居易,琵琶师在九重城，忽得书来喜且惊。一纸展看非旧谱，四弦翻出是新声。蕤宾掩抑娇多怨，散水玲珑峭更清。珠颗泪沾金捍拨，红妆弟子不胜情。,
赴苏州至常州答贾舍人,白居易,杭城隔岁转苏台，还拥前时五马回。厌见簿书先眼合，喜逢杯酒暂眉开。未酬恩宠年空去，欲立功名命不来。一别承明三领郡，甘从人道是粗才。,
朝回游城南,白居易,朝退马未困，秋初日犹长。回辔城南去，郊野正清凉。水竹夹小径，萦回绕川岗。仰看晚山色，俯弄秋泉光。青松系我马，白石为我床。常时簪组累，此日和身忘。旦随鸳鹭末，暮游鸥鹤旁。机心一以尽，两处不乱行。谁辨心与迹，非行亦非藏。,
冬夜示敏巢　时在东都宅。,白居易,炉火欲销灯欲尽，夜长相对百忧生。他时诸处重相见，莫忘今宵灯下情。,
重到江州感旧游题郡楼十一韵,白居易,掌纶知是忝，剖竹信为荣。才薄官仍重，恩深责尚轻。昔征从典午，今出自承明。凤诏休挥翰，渔歌欲濯缨。还乘小艓，却到古湓城。醉客临江待，禅僧出郭迎。青山满眼在，白发半头生。又校三年老，何曾一事成。重过萧寺宿，再上庾楼行。云水新秋思，闾阎旧日情。郡民犹认得，司马咏诗声。,
自戏三绝句　,白居易,闲卧独吟，无人酬和，聊假身心相戏往复，偶成三章。,
江楼闻砧　江州作。,白居易,江人授衣晚，十月始闻砧。一夕高楼月，万里故园心。,
戏问山石榴,白居易,小树山榴近砌栽，半含红萼带花来。争知司马夫人妒，移到庭前便不开？,
湖上闲望,白居易,藤花浪拂紫茸条，菰叶风翻绿剪刀。闲弄水芳生楚思，时时合眼咏离骚。,
清明日送韦侍御贬虔州,白居易,寂寞清明日，萧条司马家。留饧和冷粥，出火煮新茶。欲别能无酒，相留亦有花。南迁更何处？此地已天涯。,
登阊门闲望,白居易,阊门四望郁苍苍，始觉州雄土俗强。十万夫家供课税，五千子弟守封疆。阖闾城碧铺秋草，乌鹊桥红带夕阳。处处楼前飘管吹，家家门外泊舟航。云埋虎寺山藏色，月耀娃宫水放光。曾赏钱唐嫌茂苑，今来未敢苦夸张。,
答故人,白居易,故人对酒叹，叹我在天涯。见我昔荣遇，念我今磋跎。问我为司马，官意复如何？答云且勿叹，听我为君歌。我本蓬荜人，鄙贱剧泥沙。读书未百卷，信口嘲风花。自从筮仕来，六命三登科。顾惭虚劣姿，所得亦已多。散员足庇身，薄俸可资家。省分辄自愧，岂为不遇耶？烦君对杯酒，为我一咨嗟。,
翰林中送独孤二十七起居罢职出院,白居易,碧落留云住，青冥放鹤还。银台向南路，从此到人间。,
曲江独行　自此后在翰林时作。,白居易,独来独去何人识？厩马朝衣野客心。闲爱无风水边坐，杨花不动树阴阴。,
韦七自太子宾客再除秘书监，以长句贺而饯之,白居易,离筵莫怆且同欢，共贺新恩拜旧官。屈就商山伴麋鹿，好归芸阁狎鹓鸾。落星石上苍苔古，画鹤厅前白露寒。老监姓名应在壁，相思试为拂尘看。,
北亭独宿,白居易,悄悄壁下床，纱笼耿残烛。夜半独眠觉，疑在僧房宿。,
春去,白居易,一从泽畔为迁客，两度江头送暮春。白发更添今日鬓，青衫不改去年身。百川未有回流水，一老终无却少人。四十六时三月尽，送春争得不殷勤。,
和薛秀才寻梅花同饮见赠,白居易,忽惊林下发寒梅，便试花前饮冷杯。白马走迎诗客去，红筵铺待舞人来。歌声怨处微微落，酒气熏时旋旋开。若到岁寒无雨雪，犹应醉得两三回。,
闻龟儿咏诗,白居易,怜渠已解咏诗章，摇膝支颐学二郎。莫学二郎吟太苦，才年四十鬓如霜。,
过元家履信宅,白居易,鸡犬丧家分散后，林园失主寂寥时。落花不语空辞树，流水无情自入池。风荡宴船初破漏，雨淋歌阁欲倾欹。前庭后院伤心事，唯是春风秋月知。,
戏和贾常州醉中二绝句,白居易,闻道毗陵诗酒兴，近来积渐学姑苏。罨头新令从偷去，刮骨清吟得似无？越调管吹留客曲，吴吟诗送暖寒杯。娃宫无限风流事，好遣孙心暂学来。,
和杜录事题红叶,白居易,寒山十月旦，霜叶一时新。似烧非因火，如花不待春。连行排绛帐，乱落剪红巾。解驻篮舆看，风前唯两人。,
梦亡友刘太白同游彰敬寺,白居易,三千里外卧江州，十五年前哭老刘。昨夜梦中彰敬寺，死生魂魄暂同游。,
雨雪放朝因怀微之,白居易,归骑纷纷满九衢，放朝三日为泥涂。不知雨雪江陵府，今日排衙得免无？,
郡中,白居易,乡路音信断，山城日月迟。欲知州近远，阶前摘荔枝。,
酬钱员外雪中见寄,白居易,松雪无尘小院寒，闭门不似住长安。烦君想我看心坐，报道心空无可看。,
刘十九同宿　时淮寇初破。,白居易,红旗破贼非吾事，黄纸除书无我名。唯共嵩阳刘处士，围棋赌酒到天明。,
不起，自为志文。,白居易,貂冠初别九重门，马鬣新封四尺坟。薤露歌词非白雪，旌铭官爵是浮云。伯伦每置随身锸，元亮先为自祭文。莫道高风无继者，一千年内有崔君。,
送李校书趁寒食归义兴山居,白居易,大见腾腾诗酒客，不忧生计似君稀。到舍将何作寒食，满船唯载树阴归。,
酬裴令公赠马相戏,白居易,安石风流无奈何，欲将赤骥换青娥。不辞便送东山去，临老何人与唱歌。,
苏州柳,白居易,金谷园中黄袅娜，曲江亭畔碧婆娑。老来处处游行遍，不似苏州柳最多。絮扑白头条拂面，使君无计奈春何。,
闻李尚书拜相因以长句寄贺微之,白居易,怜君不久在通川，知已新提造化权。夔契定求才济世，张雷应辨气冲天。那知沦落天涯日，正是陶钧海内年。肯向泥中抛折剑，不收重铸作龙泉。,
饮散夜归赠诸客,白居易,鞍马夜纷纷，香街起暗尘。回鞭招饮妓，分火送归人。风月应堪惜，杯觞莫厌频。明朝三月尽，忍不送残春?,
答元奉礼同宿见赠,白居易,相逢俱叹不闲身，直日常多斋日频。晓鼓一声分散去，明朝风景属何人？,
集贤池答侍中问,白居易,主人晚入皇城宿，问客裴回何所须。池月幸闲无用处，今宵能借客游无。,
题旧写真图,白居易,我昔三十六，写貌在丹青。我今四十六，衰悴卧江城。岂比十年老，曾与众苦并。一照旧图画，无复昔仪形。形影默相顾，如弟对老兄。况使他人见，能不昧平生。羲和鞭日走，不为我少停。形骸属日月，老去何足惊。所恨凌烟阁，不得画功名。,
莲石,白居易,青石一两片，白莲三四枝。寄将东洛去，心与物相随。石倚风前树，莲栽月下池。遥知安置处，预想发荣时。领郡来何远，还乡去已迟。莫言千里别，岁晚有心期。,
醉吟二首,白居易,空王百法学未得，姹女丹砂烧即飞。事事无成身老也，醉乡不去欲何归。两鬓千茎新似雪，十分一醆欲如泥。酒狂又引诗魔发，日午悲吟到日西。,
题东虎丘寺六韵,白居易,香刹看非远，祗园入始深。龙蟠松矫矫，玉立竹森森。怪石千僧坐，灵池一剑沉。海当亭两面，山在寺中心。酒熟凭花劝，诗成倩鸟吟。寄言轩冕客，此地好抽簪。,
卧小斋,白居易,朝起视事毕，晏坐饱食终。散步长廊下，卧退小斋中。拙政自多暇，幽情谁与同。孰云二千石，心如田野翁。,
百日假满,白居易,心中久有归田计，身上都无济世才。长告初从百日满，故乡元约一年回。马辞辕下头高举，鹤出笼中翅大开。但拂衣行莫回顾，的无官职趁人来。,
久不见韩侍郎，戏题四韵寄之,白居易,近来韩阁老1，疏我我心知。户大嫌甜酒，才高笑小诗。静吟乖月夜，闲醉旷花时。还有愁同处，春风满鬓丝。,
闲居自题戏招宿客,白居易,水畔竹林边，闲居二十年。健常携酒出，病即掩门眠。解绶收朝佩，褰裳出野船。屏除身外物，摆落世间缘。报曙窗何早，知秋簟最先。微风深树里，斜日小楼前。渠口添新石，篱根写乱泉。欲招同宿客，谁解爱潺湲。,
听歌六绝句·听都子歌,白居易,都子新歌有性灵，一声格转已堪听。更听唱到嫦娥字，犹有樊家旧典刑。,
江上笛,白居易,江上何人夜吹笛，声声似忆故园春。此时闻者堪头白，况是多愁少睡人。,
新小滩,白居易,石浅沙平流水寒，水边斜插一渔竿。江南客见生乡思，道似严陵七里滩。,
虎丘寺路　去年重开寺路，桃李莲荷约种数千,白居易,自开山寺路，水陆往来频。银勒牵骄马，花船载丽人。芰荷生欲遍，桃李种仍新。好住湖堤上，长留一道春。,
河亭晴望　九月八日。,白居易,风转云头敛，烟销水面开。晴虹桥影出，秋雁橹声来。郡静官初罢，乡遥信未回。明朝是重九，谁劝菊花杯？,
宿溪翁　时初除郎官赴朝。,白居易,众心爱金玉，众口贪酒肉。何如此溪翁，饮瓢亦自足？溪南刈薪草，溪北修墙屋。岁种一顷田，春驱两黄犊。于中甚安适，此外无营欲。溪畔偶相逢，庵中遂同宿。辞翁向朝市，问我何官禄？虚言笑杀翁，郎官应列宿。,
赠韦八,白居易,辞君岁久见君初，白发惊嗟两有余。容鬓别来今至此，心情料取合何如？曾同曲水花亭醉，亦共华阳竹院居。岂料天南相见夜，哀猿瘴雾宿匡庐。,
小宅,白居易,小宅里闾接，疏篱鸡犬通。渠分南巷水，窗借北家风。庾信园殊小，陶潜屋不丰。何劳问宽窄，宽窄在心中。,
泛春池,白居易,白蘋湘渚曲，绿筱剡溪口。各在天一涯，信美非吾有。何如此庭内，水竹交左右。霜竹百千竿，烟波六七亩。泓澄动阶砌，澹泞映户牖。蛇皮细有纹，镜面清无垢。主人过桥来，双童扶一叟。恐污清泠波，尘缨先抖擞。波上一叶舟，舟中一尊酒。酒开舟不系，去去随所偶。或绕蒲浦前，或泊桃岛后。未拨落杯花，低冲拂面柳。半酣迷所在，倚榜兀回首。不知此何处，复是人寰否。谁知始疏凿，几主相传受。杨家去云远，田氏将非久。天与爱水人，终焉落吾手。,
禁中月,白居易,海水明月出，禁中清夜长。东南楼殿白，稍稍上宫墙。净落金塘水，明浮玉砌霜。不比人间见，尘土污清光。,
题州北路傍老柳树,白居易,皮枯缘受风霜久，条短为经攀折频。但见半衰当此路，不知初种是何人。雪花零碎逐年减，烟叶稀疏随分新。莫道老株芳意少，逢春犹胜不逢春。,
自到浔阳生三女子因诠真理用遣妄怀,白居易,宦途本自安身拙，世累由来向老多。远谪四年徒已矣，晚生三女拟如何？预愁嫁娶真成患，细念因缘尽是魔。赖学空王治苦法，须抛烦恼入头陀。,
听琵琶妓弹略略,白居易,腕软拨头轻，新教略略成。四弦千遍语，一曲万重情。法向师边得，能从意上生。莫欺江外手，别是一家声。,
即事重题,白居易,重裘暖帽宽毡履，小阁低窗深地炉。身稳心安眠未起，西京朝士得知无？,
题石泉,白居易,殷勤傍石绕泉行，不说何人知我情。渐恐耳聋兼眼暗，听泉看石不分明。,
出斋日喜皇甫十早访,白居易,三旬斋满欲衔杯，平旦敲门门未开。除却朗之携一榼，的应不是别人来。,
叹元九,白居易,不入城门来五载，同时班列尽官高。何人牢落犹依旧，唯有江陵元士曹。,
浔阳宴别　此后忠州路上作。,白居易,鞍马军城外，笙歌祖帐前。乘潮发湓口，带雪别庐山。暮景牵行色，春寒散醉颜。共嗟炎瘴地，尽室得生还。,
叙德书情四十韵，上宣歙翟中丞,白居易,元圣生乘运，忠贤出应期。还将稽古力，助立太平基。土控吴兼越，州连歙与池。山河地襟带，军镇国藩维。廉察安江甸，澄清肃海夷。股肱分外守，耳目付中司。楚老歌来暮，秦人咏去思。望如时雨至，福是岁星移。政静民无讼，刑行吏不欺。撝谦惊主宠，阴德畏人知。白玉惭温色，朱绳让直辞。行为时领袖，言作世蓍龟。盛幕招贤士，连营训锐师。光华下鹓鹭，气色动熊罴。出入麾幢引，登临剑戟随。好风迎解榻，美景待搴帷。晴野霞飞绮，春郊柳宛丝。城乌惊画角，江雁避红旗。藉草朱轮驻，攀花紫绶垂。山宜谢公屐，洲称柳家诗。酒气和芳杜，弦声乱子规。分球齐马首，列舞匝蛾眉。醉惜年光晚，欢怜日影迟。回塘排玉棹，归路拥金羁。自顾龙钟者，尝蒙噢咻之。仰山尘不让，涉海水难为。身忝乡人荐，名因国士推。提携增善价，拂拭长妍姿。射策端心术，迁乔整羽仪。幸穿杨远叶，谬折桂高枝。佩德潜书带，铭仁暗勒肌。饬躬趋馆舍，拜手挹阶墀。霄汉程虽在，风尘迹尚卑。敝衣羞布素，败屋厌茅茨。养乏晨昏膳，居无伏腊资。盛时贫可耻，壮岁病堪嗤。擢第名方立，耽书力未疲。磨铅重剸割，策蹇再奔驰。相马须怜瘦，呼鹰正及饥。扶摇重即事，会有答恩时。,
病中看经赠诸道侣,白居易,右眼昏花左足风，金篦石水用无功。金篦刮眼病，见涅槃经。磁石水治风，见外台方。不如回念三乘乐，便得浮生百病空。无子同居草庵下。见法华经。有妻偕老道场中。何烦更请僧为侣，月上新归伴病翁。时适谈氏女子自太原初归，维摩诘有女名月上也。,
自江陵之徐州路上寄兄弟,白居易,岐路南将北，离忧弟与兄。关河千里别，风雪一身行。夕宿劳乡梦，晨装惨旅情。家贫忧后事，日短念前程。烟雁翻寒渚，霜乌聚古城。谁怜陟冈者，西楚望南荆。,
官舍,白居易,高树换新叶，阴阴覆地隅。何言太守宅，有似幽人居。太守卧其下，闲慵两有馀。起尝一瓯茗，行读一卷书。早梅结青实，残樱落红珠。稚女弄庭果，嬉戏牵人裾。是日晚弥静，巢禽下相呼。啧啧护儿鹊，哑哑母子乌。岂唯云鸟尔，吾亦引吾雏。,
病中得樊大书,白居易,荒村破屋经年卧，寂绝无人问病身。唯有东都樊著作，至今书信尚殷勤。,
重赠李大夫,白居易,早接清班登玉陛，同承别诏直金銮。凤巢阁上容身稳，鹤锁笼中展翅难。流落多年应是命，量移远郡未成官。惭君独不欺憔悴，犹作银台旧眼看。,
途中寒食,白居易,路旁寒食行人尽，独占春愁在路旁。马上垂鞭愁不语，风吹百草野田香。,
夜入瞿唐峡,白居易,瞿唐天下险，夜上信难哉。岸似双屏合，天如匹帛开。逆风惊浪起，拔稔暗船来。欲识愁多少，高于滟滪堆。,
惜牡丹花二首,白居易,翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。,
鹤答鹅,白居易,右军殁后欲何依，只合随鸡逐鸭飞。未必牺牲及吾辈，大都我瘦胜君肥。,
得钱舍人书问眼疾,白居易,春来眼暗少心情，点尽黄连尚未平。唯得君书胜得药，开缄未读眼先明。,
还李十一马,白居易,传语李君劳寄马，病来唯着杖扶身。纵拟强骑无出处，却将牵与趁朝人。,
九日寄行简,白居易,摘得菊花携得酒，绕村骑马思悠悠。下邽田地平如掌，何处登高望梓州？,
客有说　客即李浙东也，所说不能具录其事。,白居易,近有人从海上回，海山深处见楼台。中有仙龛虚一室，多传此待乐天来。,
秋斋,白居易,晨起秋斋冷，萧条称病容。清风两窗竹，白露一庭松。阮籍谋身拙，嵇康向事慵。生涯别有处，浩气在心胸。,
答刘禹锡白太守行,白居易,吏满六百石，昔贤辄去之。秩登二千石，今我方罢归。我秩讶已多，我归渐已迟。犹胜尘土下，终老无休期。卧乞百日告，起吟五篇诗。谓将罢官自咏五首。朝与府吏别，暮与州民辞。去年到郡时，麦穗黄离离。今年去郡日，稻花白霏霏。为郡已周岁，半岁罹旱饥。襦裤无一片，甘棠无一枝。何乃老与幼，泣别尽沾衣。下惭苏人泪，上愧刘君辞。,
林下闲步，寄皇甫庶子,白居易,扶杖起病初，策马力未任。既懒出门去，亦无客来寻。以此遂成闲，闲步绕园林。天晓烟景澹，树寒鸟雀深。一酌池上酒，数声竹间吟。寄言东曹长，当知幽独心。,
闲行,白居易,五十年来思虑熟，忙人应未胜闲人。林园傲逸真成贵，衣食单疏不是贫。专掌图书无过地，遍寻山水自由身。倘年七十犹强健，尚得闲行十五春。,
与诸道者同游二室至九龙潭作,白居易,喜逢二室游仙子，厌作三川守土臣。举手摩挲潭上石，开襟斗薮府中尘。他日终为独往客，今朝未是自由身。若言尹是嵩山主，三十六峰应笑人。,
重修府西水亭院,白居易,因下疏为沼，随高筑作台。龙门分水入，金谷取花栽。绕岸行初匝，凭轩立未回。园西有池位，留与后人开。,
宿荥阳,白居易,生长在荥阳，少小辞乡曲。迢迢四十载，复向荥阳宿。去时十一二，今年五十六。追思儿戏时，宛然犹在目。旧居失处所，故里无宗族。岂唯变市朝，兼亦迁陵谷。独有溱洧水，无情依旧绿。,
就花枝,白居易,就花枝，移酒海，今朝不醉明朝悔。且算欢娱逐日来，任他容鬓随年改。醉翻衫袖抛小令，笑掷骰盘呼大采。自量气力与心情，三五年间犹得在。,
见元九,白居易,容貌一日减一日，心情十分无九分。每逢陌路犹嗟叹，何况今朝是见君。,
高相宅,白居易,青苔故里怀恩地，白发新生抱病身。涕泪虽多无哭处，永宁门馆属他人。,
除夜言怀，兼赠张常侍,白居易,三百六旬今夜尽，六十四年明日催。不用叹身随日老，亦须知寿逐年来。加添雪兴凭毡帐，消杀春愁付酒杯。唯恨诗成君去后，红笺纸卷为谁开。,
寄崔少监,白居易,微微西风生，稍稍东方明。入秋神骨爽，琴晓丝桐清。弹为古宫调，玉水寒泠泠。自觉弦指下，不是寻常声。须臾群动息，掩琴坐空庭。直至日出后，犹得心和平。惜哉意未已，不使崔君听。,
赠卖松者,白居易,一束苍苍色，知从涧底来。劚掘经几日，枝叶满尘埃。不买非他意，城中无地栽。,
寄太原李相公,白居易,闻道北都今一变，政和军乐万人安。绮罗二八围宾榻，组练三千夹将坛。蝉鬓应夸丞相少，貂裘不觉太原寒。世间大有虚荣贵，百岁无君一日欢。,
病中赠南邻觅酒,白居易,头痛牙疼三日卧，妻看煎药婢来扶。今朝似校抬头语，先问南邻有酒无？,
哭微之,白居易,今在岂有相逢日，未死应无暂忘时。从此三篇收泪后，终身无复更吟诗。,
耳顺吟寄敦诗梦得,白居易,三十四十五欲牵，七十八十百病缠。五十六十却不恶，恬淡清净心安然。已过爱贪声利后，犹在病羸昏耄前。未无筋力寻山水，尚有心情听管弦。闲开新酒尝数盏，醉忆旧诗吟一篇。敦诗梦得且相劝，不用嫌他耳顺年。,
赋得听边鸿,白居易,惊风吹起塞鸿群，半拂平沙半入云。为问昭君月下听，何如苏武雪中闻？,
雨歇池上,白居易,檐前微雨歇，池上凉风起。桥竹碧鲜鲜，岸移莎靡靡。苍然古苔石，清浅平流水。何言中门前，便是深山里。双僮侍坐卧。一杖扶行止。饥闻麻粥香，渴觉云汤美。平生所好物，今日多在此。此外更何思？市朝心已矣！,
元十八从事南海，欲出庐山临别旧居，有恋泉,白居易,贤侯辟士礼从容，莫恋泉声问所从。雨露初承黄纸诏，烟霞欲别紫霄峰。伤弓未息新惊鸟，得水难留久卧龙。我正退藏君变化，一杯可易得相逢。,
赠诸少年,白居易,少年莫笑我蹉跎，听我狂翁一曲歌。入手荣名取虽少，关心稳事得还多。老惭退马沾刍秣，高喜归鸿脱弋罗。谓致仕半俸也。官给俸钱天与寿，些些贫病奈吾何。,
题诗屏风绝句,白居易,相忆采君诗作障，自书自勘不辞劳。障成定被人争写，从此南中纸价高。,
答林泉,白居易,好住旧林泉，回头一怅然。渐知吾潦倒，深愧尔留连。欲作栖云计，须营种黍钱。更容求一郡，不得亦归田。,
雪夜对酒招客,白居易,帐小青毡暖，杯香绿蚁新。醉怜今夜月，欢忆去年人。暗落灯花烬，闲生草座尘。殷勤报弦管，明日有嘉宾。,
寄黔州马常侍,白居易,闲看双节信为贵，乐饮一杯谁与同。可惜风情与心力，五年抛掷在黔中。,
酬令公雪中见赠讶不与梦得同相访,白居易,雪似鹅毛飞散乱，人披鹤氅立裴回。邹生枚叟非无兴，唯待梁王召即来。,
问韦山人山甫,白居易,身名身事两蹉跎，试就先生问若何。从此神仙学得否，白须虽有未为多。,
赠郑尹,白居易,府池东北旧亭台，久别长思醉一回。但请主人空扫地，自携杯酒管弦来。,
题东楼前李使君所种樱桃花,白居易,身入青云无见日，手栽红树又逢春。唯留花向楼前著，故故抛愁与后人。,
玩迎春花赠杨郎中,白居易,金英翠萼带春寒，黄色花中有几般。恁君与向游人道，莫作蔓菁花眼看。,
自咏老身示诸家属,白居易,寿及七十五，俸沾五十千。夫妻偕老日，甥侄聚居年。粥美尝新米，袍温换故绵。家居虽濩落，眷属幸团圆。置榻素屏下，移炉青帐前。书听孙子读，汤看侍儿煎。走笔还诗债，抽衣当药钱。支分闲事了，爬背向阳眠。,
奉酬李相公见示绝句　时初闻国丧。,白居易,碧油幢下捧新诗，荣贱虽殊共一悲。涕泪满襟君莫怪，甘泉侍从最多时。,
花前有感兼呈崔相公刘郎中,白居易,落花如雪鬓如霜，醉把花看益自伤。少日为名多检束，长年无兴可颠狂。四时轮转春常少，百刻支分夜苦长。何事同生壬子岁，老于崔相及刘郎。,
和万州杨使君四绝句·白槿花,白居易,秋蕣晚英无艳色，何因栽种在人家。使君自别罗敷面，争解回头爱白花。,
钱虢州以三堂绝句见寄因以本韵和之,白居易,同事空王岁月深，相思还寄定中吟。遥知清静中和化，只用金刚三昧心。予早岁与钱君同习读《金刚三昧经》，故云。,
赠鸟窠和尚诗,白居易,空门有路不知处，头白齿黄犹念经。何年饮着声闻酒，迄至如今醉未醒。,
雨中携元九诗访元八侍御,白居易,微之诗卷忆同开，假日多应不入台。好句无人堪共咏，冲泥蹋水就君来。,
和朝回与王炼师游南山下,白居易,蔼蔼春景余，峨峨夏云初。躞蹀退朝骑，飘摇随风裾。晨从四丞相，入拜白玉除。暮与一道士，山寻青溪居。吏隐本齐致，朝野孰云殊。道在有中适，机忘无外虞。但愧烟霄上，鸾凤为吾徒。又惭云水间，鸥鹤不我疏。坐倾数杯酒，卧枕一卷书。兴酣头兀兀，睡觉心于于。以此送日月，问师为何如。,
曲江夜归闻元八见访,白居易,自入台来见面稀，班中遥得揖容辉。早知相忆来相访，悔待江头明月归。,
新秋晓兴,白居易,浊暑忽已退，清宵未全长。晨釭耿残焰，宿閤凝微香。喔喔鸡下树，辉辉日上梁。枕低茵席软，卧稳身入床。睡足景犹早，起初风乍凉。展张小屏幛，收拾生衣裳。还有惆怅事，迟迟未能忘。拂镜梳白发，可怜冰照霜。,
会二同年,白居易,一樽聊接故人欢，百岁堪嗟鬓渐残。莫见白云容易爱，照湖澄碧四明寒。,
宿张云举院,白居易,不食胡麻饭，杯中自得仙。隔房招好客，可室致芳筵。美酝香醪嫩，时新异果鲜。夜深唯畏晓，坐稳不思眠。棋罢嫌无敌，诗成愧在前。明朝题壁上，谁得众人传。,
戏酬皇甫十再劝酒,白居易,净名居士眼方丈，玄晏先生酿老春。手把屈巵未劝我，世间何处觅波旬？,
南池早春有怀,白居易,朝游北桥上，晚憩南塘畔。西日雪全销，东风冰尽泮。簁簁鱼尾掉，瞥瞥鹅毛换。泥暖草芽生，沙虚泉脉散。晴芳冒苔岛，宿润侵蒲岸。洛下日初长，江南春欲半。时光共抛掷，人事堪嗟叹。倚棹忽寻思，去年池上伴。,
送卢郎中赴河东裴令公幕,白居易,别时暮雨洛桥岸，到日凉风汾水波。荀令见君应问我，为言秋草闭门多。,
知足吟　和崔十八未贫作。,白居易,不种一陇田，仓中有余粟。不采一枝桑，箱中有余服。官闲离忧责，身泰无羁束。中人百户税，宾客一年禄。樽中不乏酒，篱下仍多菊。是物皆有余，非心无所欲。吟君未贫作，因歌知足曲。自问此时心，不足何时足？,
红鹦鹉　商山路逢。,白居易,安南远进红鹦鹉，色似桃花语似人。文章辩慧皆如此，笼槛何年出得身？,
昭德王皇后挽歌词,白居易,仙去逍遥境，诗留窈窕章。春归金屋少，夜入寿宫长。凤引曾辞辇，蚕休昔采桑。阴灵何处感？沙麓月无光。,
寄题上强山精舍寺,白居易,惯游山水住南州，行尽天台及虎丘。惟有上强精舍寺，最堪游处未曾游。,
罢药,白居易,自学坐禅休服药，从他时复病沉沉。此身不要全强健，强健多生人我心。,
对酒当歌,白居易,强来便住无禁老，暗去难留不奈春。,
钱湖州以箬下酒，李苏州以五酒，相次,白居易,劳将箬下忘忧物，寄与江城爱酒翁。铛脚三州何处会，瓮头一醆几时同。倾如竹叶盈樽绿，饮作桃花上面红。莫怪殷勤醉相忆，曾陪西省与南宫。,
残春曲　禁中口号。,白居易,禁苑残莺三四声，景迟风慢暮春情。日西无事墙阴下，闲蹋宫花独自行。,
北窗三友,白居易,今日北窗下，自问何所为。欣然得三友，三友者为谁？琴罢辄举酒，酒罢辄吟诗。三友递相引，循环无已时。一弹惬中心，一咏畅四肢。犹恐中有间，以酒弥缝之。岂独吾拙好，古人多若斯。嗜诗有渊明，嗜琴有启期。嗜酒有伯伦，三人皆吾师。或乏儋石储，或穿带索衣。弦歌复觞咏，乐道知所归。三师去已远，高风不可追。三友游甚熟，无日不相随。左掷白玉卮，右拂黄金徽。兴酣不叠纸，走笔操狂词。谁能持此词，为我谢亲知。纵未以为是，岂以我为非？,
长乐坡送人赋得愁字,白居易,行人南北分征路，流水东西接御沟。终日坡前恨离别，谩名长乐是长愁。,
酬思黯戏赠　同用狂字。,白居易,钟乳三千两，金钗十二行。妒他心似火，欺我鬓如霜。思黯自夸前后服钟乳三千两，甚得力，而歌舞之妓颇多，来诗戏予羸老，故戏答之。慰老资歌笑，销愁仰酒浆。眼看狂不得，狂得且须狂。,
奉和李大夫题新诗二首各六韵·忘筌亭,白居易,翠巘公门对，朱轩野径连。只开新户牖，不改旧风烟。虚室闲生白，高情澹入玄。酒容同座劝，诗借属城传。自笑沧江畔，遥思绛帐前。亭台随处有，争敢比忘筌。,
独眠吟二首,白居易,夜长无睡起阶前，寥落星河欲曙天。十五年来明月夜，何曾一夜不孤眠？独眠客夜夜，可怜长寂寂。就中今夜最愁人，凉月清风满床席。,
认春戏呈冯少尹李郎中陈主簿,白居易,认得春风先到处，西园南面水东头。柳初变后条犹重，花未开前枝已稠。暗助醉欢寻绿酒，潜添睡兴着红楼。知君未别阳和意，直待春深始拟游。,
和皇甫郎中秋晓同登天宫阁言怀六韵,白居易,碧天忽已高，白日犹未短。玲珑晓楼阁，清脆秋丝管。张翰一杯酣，嵇康终日懒。尘中足忧累，云外多疏散。病木斧斤遗，冥鸿羁绁断。逍遥二三子，永愿为闲伴。,
送张山人归嵩阳,白居易,黄昏惨惨天微雪，修行坊西鼓声绝。张生马瘦衣且单，夜扣柴门与我别。愧君冒寒来别我，为君沽酒张灯火。酒酣火暖与君言，何事入关又出关？答云前年偶下山，四十余月客长安。长安古来名利地，空手无金行路难。朝游九城陌，肥马轻车欺杀客。暮宿五侯门，残茶冷酒愁杀人。春明门，门前便是嵩山路。幸有云泉容此身，明日辞君且归去。,
嗟发落,白居易,朝亦嗟发落，暮亦嗟发落。落尽诚可嗟，尽来亦不恶。既不劳洗沐，又不烦梳掠。最宜湿暑天，头轻无髻缚。脱置垢巾帻，解去尘缨络。银瓶贮寒泉，当顶倾一勺。有如醍醐灌，坐受清凉乐。因悟自在僧，亦资于剃削。,
舟行阻风寄李十一舍人,白居易,扁舟厌泊烟波上，轻策闲寻浦屿间。虎蹋青泥稠似印，风吹白浪大于山。且愁江郡何时到，敢望京都几岁还。今日料君朝退后，迎寒新酎暖开颜。李十一好小酎酒，故云。,
池上夜境,白居易,晴空星月落池塘，澄鲜净绿表里光。露簟清莹迎夜滑，风襟潇洒先秋凉。无人惊处野禽下，新睡觉时幽草香。但问尘埃能去否，濯缨何必向沧浪。,
书绅,白居易,仕有职役劳，农有畎亩勤。优哉分司叟，心力无苦辛。岁晚头又白，自问何欣欣。新酒始开瓮，旧谷犹满囷。吾尝静自思，往往夜达晨。何以送吾老，何以安吾贫。岁计莫如谷，饱则不干人。日计莫如醉，醉则兼忘身。诚知有道理，未敢劝交亲。恐为人所哂，聊自书诸绅。,
答崔宾客晦叔十二月四日见寄,白居易,今岁日馀二十六，来岁年登六十二，尚不能忧眼下身，因何更算人间事。居士忘筌默默坐，先生枕麹昏昏睡。早晚相从归醉乡，醉乡去此无多地。,
三适赠道友,白居易,褐绫袍厚暖，卧盖行坐披。紫毡履宽稳，蹇步颇相宜。足适已忘履，身适已忘衣。况我心又适，兼忘是与非。三适今为一，怡怡复熙熙。禅那不动处，混沌未凿时。此固不可说，为君强言之。,
洛阳春赠刘李二宾客　齐梁格。,白居易,水南冠盖地，城东桃李园。雪销洛阳堰，春入永通门。淑景方霭霭，游人稍喧喧。年丰酒浆贱，日晏歌吹繁。中有老朝客，华发映朱轩。从容三两人，藉草开一樽。樽前春可惜，身外事勿论。明日期何处，杏花游赵村。洛城东有赵村，杏花千余树。,
闻裴李二舍人拜纶阁,白居易,凤池后面新秋月，龙阙前头薄暮山。,
寄题忠州小楼桃花,白居易,再游巫峡知何日？总是秦人说向谁？长忆小楼风月夜，红栏干上两三枝。,
闲夕,白居易,一声早蝉发，数点新萤度。兰釭耿无烟，筠簟清有露。未归后房寝，且下前轩步。斜月入低廊，凉风满高树。放怀常自适，遇境多成趣。何法使之然，心中无细故。,
和刘郎中望终南山秋雪,白居易,遍览古今集，都无秋雪诗。阳春先唱后，阴岭未消时。草讶霜凝重，松疑鹤散迟。清光莫独占，亦对白云司。,
读李杜诗集因题卷后,白居易,翰林江左日，员外剑南时。不得高官职，仍逢苦乱离。暮年逋客恨，浮世谪仙悲。吟咏留千古，声名动四夷。文场供秀句，乐府待新词。天意君须会，人间要好诗。,
和元少尹新授官,白居易,官稳身应泰，春风信马行。纵忙无苦事，虽病有心情。厚禄儿孙饱，前驱道路荣。花时八入直，无暇贺元兄。,
送河南尹冯学士赴任,白居易,石渠金谷中间路，轩骑翩翩十日程。清洛饮冰添苦节，碧嵩看雪助高情。谩夸河北操旄钺，莫羡江西拥旆旌。时新除二镇节度。何似府寮京令外，别教三十六峰迎。,
重和元少尹,白居易,凤阁舍人京亚尹，白头俱未著绯衫。南宫起请无消息，朝散何时得入衔？,
中书夜直梦忠州,白居易,阁下灯前梦，巴南城里游。觅花来渡口，寻寺到山头。江色分明绿，猿声依旧愁。禁钟惊睡觉，唯不上东楼。,
赋得乌夜啼,白居易,城上归时晚，庭前宿处危。月明无叶树，霜滑有风枝。啼涩饥喉咽，飞低冻翅垂。画堂鹦鹉鸟，冷暖不相知。,
晚春重到集贤院,白居易,官曹清切非人境，风日鲜明似洞天。满砌荆花铺紫毯，隔墙榆荚撒青钱。前时谪去三千里，此地辞来十四年。虚薄至今惭旧职，院名抬举号为贤。,
梦刘二十八因诗问之,白居易,昨夜梦梦得，初觉思踟蹰。忽忘来汝郡，犹疑在吴都。吴都三千里，汝郡二百余。非梦亦不见，近与远何殊？尚能齐近远，焉用论荣枯？但问寝与食，近日两何如？病后能吟否？春来曾醉无？楼台与风景，汝又何如苏？相思一相报，勿复慵为书。,
题新居寄元八,白居易,青龙冈北近西边，移入新居便泰然。冷巷闭门无客到，暖檐移榻向阳眠。阶墀宽窄才容足，墙壁高低粗及肩。莫羡升平元八宅，自思买用几多钱。,
闲卧,白居易,尽日前轩卧，神闲境亦空。有山当枕上，无事到心中。帘卷侵床日，屏遮入座风。望春春未到，应在海门东。,
春题华阳观　观即华阳公主故宅，有旧内人存,白居易,帝子吹箫逐凤凰，空留仙洞号华阳。落花何处堪惆怅，头白宫人扫影堂。,
病假中庞少尹携鱼酒相过,白居易,宦情牢落年将暮，病假联绵日渐深。被老相催虽白首，与春无分未甘心。闲停茶碗从容语，醉把花枝取次吟。劳动故人庞阁老，提鱼携酒远相寻。,
晚春寄微之并崔湖州,白居易,洛阳陌上少交亲，履道城边欲暮春。崔在吴兴元在越，出门骑马觅何人。,
前庭凉夜,白居易,露簟色似玉，风幌影如波。坐愁树叶落，中庭明月多。,
送东都留守令狐尚书赴任,白居易,翠华黄屋未东巡，碧洛青嵩付大臣。地称高情多水竹，山宜闲望少风尘。龙门即拟为游客，金谷先凭作主人。歌酒家家花处处，莫空管领上阳春。,
南园试小乐,白居易,小园斑驳花初发，新乐铮摐教欲成。红萼紫房皆手植，苍头碧玉尽家生。高调管色吹银字，慢拽歌词唱渭城。不饮一杯听一曲，将何安慰老心情？,
早春闻提壶鸟因题邻家,白居易,厌听秋猿催下泪，喜闻春鸟劝提壶。谁家红树先花发？何处青楼有酒酤？进士粗豪寻静尽，拾遗风采近都无。欲期明日东邻醉，变作腾腾一俗夫。,
妻初授邑号告身,白居易,弘农旧县授新封，钿轴金泥诰一通。我转官阶常自愧，君加邑号有何功？花笺印了排窠湿，锦卷装来耀手红。倚得身名便慵坠，日高犹睡绿窗中。,
柘枝妓,白居易,平铺一合锦筵开，连击三声画鼓催。红蜡烛移桃叶起，紫罗衫动柘枝来。带垂钿胯花腰重，帽转金铃雪面回。看即曲终留不住，云飘雨送向阳台。,
除官赴阙留赠微之,白居易,去年十月半，君来过浙东。今年五月尽，我发向关中。两乡默默心相别，一水盈盈路不通。从此津人应省事，寂寥无复递诗筒。,
周至县北楼望山　自此后诗为畿尉时作。,白居易,一为趋走吏，尘土不开颜。辜负平生眼，今朝始见山。,
洛桥寒食日作十韵,白居易,上苑风烟好，中桥道路平。蹴球尘不起，泼火雨新晴。宿醉头仍重，晨游眼乍明。老慵虽省事，春诱尚多情。遇客踟蹰立，寻花取次行。连钱嚼金勒，凿落泻银罂。府酝伤教送，官娃喜要迎。舞腰那及柳，歌舌不如莺。乡国真堪恋，光阴可合轻？三年遇寒食，尽在洛阳城。,寒食节，思乡诗
别韦苏州,白居易,百年愁里过，万感醉中来。惆怅城西别，愁眉两不开。,
小台晚坐忆梦得,白居易,汲泉洒小台，台上无纤埃。解带面西坐，轻襟随风开。晚凉闲兴动，忆同倾一杯。月明候柴户，藜杖何时来？,
惜落花,白居易,夜来风雨急，无复旧花林。枝上三分落，园中二寸深。日斜啼鸟思，春尽老人心。莫怪添杯饮，情多酒不禁。,
醉中留别杨六兄弟　三月二十日别。,白居易,春初携手春深散，无日花间不醉狂。别后何人堪共醉，犹残十日好风光。,
甬桥旧业,白居易,别业甬城北，抛来二十春。改移新径路，变换旧村邻。有税田畴薄，无官弟侄贫。田园何用问，强半属他人。,
送嵩客,白居易,登山临水分无期，泉石烟霞今属谁？君到嵩阳吟此句，与教三十六峰知。,
酬严给事,白居易,嬴女偷乘凤去时，洞中潜歇弄琼枝。不缘啼鸟春饶舌，青琐仙郎可得知。,
游云居寺赠穆三十六地主,白居易,乱峰深处云居路，共蹋花行独惜春。胜地本来无定主，大都山属爱山人。,
自解,白居易,房传往世为禅客，王道前生应画师。世传房太尉前生为禅僧，与娄师德友善，慕其为人，故今生有娄之遗风也。王右丞诗云：宿世是词客，前身应画师。我亦定中观宿命，多生债负是歌诗。不然何故狂吟咏，病后多于未病时。,
洛中春游呈诸亲友,白居易,莫叹年将暮，须怜岁又新。府中三遇腊，洛下五逢春。春树花珠颗，春塘水麹尘。春娃无气力，春马有精神。并辔鞭徐动，连盘酒慢巡。经过旧邻里，追逐好交亲。笑语销闲日，酣歌送老身。一生欢乐事，亦不少于人。,
问支琴石,白居易,疑因星陨空中落，叹被泥埋涧底沉。天上定应胜地上，支机未必及支琴。提携拂拭知恩否，虽不能言合有心。,
赠同座,白居易,春黛双蛾嫩，秋蓬两鬓侵。谋欢身太晚，恨老意弥深。薄解灯前舞，尤能酒后吟。花丛便不入，犹自未甘心。,
小院酒醒,白居易,酒醒闲独步，小院夜深凉。一领新秋簟，三间明月廊。未收残盏杓，初换熟衣裳。好是幽眠处，松阴六尺床。,
题崔常侍济上别墅,白居易,求荣争宠任纷纷，脱叶金貂只有君。散员疏去未为贵，小邑陶休何足云。山色好当晴后见，泉声宜向醉中闻。主人忆尔尔知否，抛却青云归白云。,
夏夜宿直,白居易,人少庭宇旷，夜凉风露清。槐花满院气，松子落阶声。寂寞挑灯坐，沉吟蹋月行。年衰自无趣，不是厌承明。,
感故张仆射诸妓,白居易,黄金不惜买蛾眉，拣得如花三四枝。歌舞教成心力尽，一朝身去不相随。,
别行简,白居易,漠漠病眼花，星星愁鬓雪。筋骸已衰惫，形影仍分诀。梓州二千里，剑门五六月。岂是远行时？火云烧栈热。何言巾上泪，乃是肠中血。念此早归来，莫作经年别！,
早春独游曲江　时为校书郎。,白居易,散职无羁束，羸骖少送迎。朝从直城出，春傍曲江行。风起池东暖，云开山北晴。冰销泉脉动，雪尽草芽生。露杏红初坼，烟杨绿未成。影迟新度雁，声涩欲啼莺。闲地心俱静，韶光眼共明。酒狂怜性逸，药效喜身轻。慵慢疏人事，幽栖遂野情。回看芸阁笑，不似有浮名。,
江亭玩春,白居易,江亭乘晓阅众芳，春妍景丽草树光。日消石桂绿岚气，风坠木兰红露浆。水蒲渐展书带叶，山榴半含琴轸房。何物春风吹不变？愁人依旧鬓苍苍。,
和高仆射罢节度让尚书授少保分司喜遂游山水,白居易,暂辞八座罢双旌，便作登山临水行。能以忠贞酬重任，不将富贵碍高情。朱门出去簪缨从，绛帐归来歌吹迎。鞍辔闹装光满马，何人信道是书生？,
将至东都先寄令狐留守,白居易,黄鸟无声叶满枝，闲吟想到洛城时。惜逢金谷三春尽，恨拜铜楼一月迟。诗境忽来还自得，醉乡潜去与谁期？东都添个狂宾客，先报壶觞风月知。,
早春晚归,白居易,晚归骑马过天津，沙白桥红返照新。草色连延多隙地，鼓声闲缓少忙人。还如南国饶沟水，不似西京足路尘。金谷风光依旧在，无人管领石家春。,
石榴树,白居易,可怜颜色好阴凉，叶剪红笺花扑霜。伞盖低垂金翡翠，薰笼乱搭绣衣裳。春芽细炷千灯焰，夏蕊浓焚百和香。见说上林无此树，只教桃柳占年芳。,
醉别程秀才,白居易,五度龙门点额回，却缘多艺复多才。贫泥客路粘难出，愁锁乡心掣不开。何必更游京国去，不如且入醉乡来。吴弦楚调潇湘弄，为我殷勤送一杯。程生善琴，尤能沉湘曲。,
答苏庶子月夜闻家僮奏乐见赠,白居易,墙西明月水东亭，一曲霓裳按小伶。不敢邀君无别意，弦生管涩未堪听。,
衰荷,白居易,白露凋花花不残，凉风吹叶叶初干。无人解爱萧条境，更绕衰丛一匝看。,
白莲池泛舟,白居易,白藕新花照水开，红窗小舫信风回。谁教一片江南兴，逐我殷勤万里来？,
哭师皋,白居易,南康丹旐引魂回，洛阳篮舁送葬来。北邙原边尹村畔，月苦烟愁夜过半。妻孥兄弟号一声，十二人肠一时断。往者何人送者谁，乐天哭别师皋时。平生分义向人尽，今日哀冤唯我知。我知何益徒垂泪，篮舆回竿马回辔。何日重闻扫市歌，谁家收得琵琶伎。萧萧风树白杨影，苍苍露草青蒿气。更就坟前哭一声，与君此别终天地。,
香山寺二绝,白居易,空山寂静老夫闲，伴鸟随云往复还。家酝满瓶书满架，半移生计入香山。爱风岩上攀松盖，恋月潭边坐石棱。且共云泉结缘境，他生当作此山僧。,
村中留李三固言宿,白居易,平生早游宦，不道无亲故。如我与君心，相知应有数。春明门前别，金氏陂中遇。村酒两三杯，相留寒日暮。勿嫌村酒薄，聊酌论心素。请君少踟蹰，系马门前树。明年身若健，便拟江湖去。他日纵相思，知君无觅处。后会既茫茫，今宵君且住。,
送舒著作重授省郎赴阙,白居易,三岁相依在洛都，游花宴月饱欢娱。惜别笙歌多怨咽，愿留轩盖少踟蹰。剑磨光彩依前出，鹏举风云逐后驱。从此求闲应不得，更能重醉白家无？,
山下留别佛光和尚,白居易,劳师送我下山行，此别何人识此情。我已七旬师九十，当知后会在他生。,
刘苏州以华亭一鹤远寄以诗谢之,白居易,老鹤风姿异，衰翁诗思深。素毛如我鬓，丹顶似君心。松际雪相映，鸡群尘不侵。殷勤远来意，一只重千金。,
石上苔,白居易,漠漠斑斑石上苔，幽芳静绿绝纤埃。路傍凡草荣遭遇，曾得七香车辗来。,
郢州赠王八使君,白居易,昔是诗狂客，今为酒病夫。强吟翻怅望，纵醉不欢娱。鬓发三分白，交亲一半无。郢城君莫厌，犹校近京都。,
早春招张宾客,白居易,久雨初晴天气新，风烟草树尽欣欣。虽当冷落衰残日，还有阳和暖活身。池色溶溶蓝染水，花光焰焰火烧春。商山老伴相收拾，不用随他年少人。,
营闲事,白居易,自笑营闲事，从朝到日斜。浇畦引泉脉，扫径避兰芽。暖变墙衣色，晴催木笔花。桃根知酒渴，晚送一瓯茶。,
洞中蝙蝠,白居易,千年鼠化白蝙蝠，黑洞深藏避网罗。远害全身诚得计，一生幽暗又如何？,
醉游平泉,白居易,狂歌箕踞酒尊前，眼不看人面向天。洛客最闲唯有我，一年四度到平泉。,
病后喜过刘家,白居易,忽忆前年初病后，此生甘分不衔杯。谁能料得今春事，又向刘家饮酒来？,
题笼鹤,白居易,经旬不饮酒，逾月未闻歌。岂是风情少，其如尘事多。虎丘惭客问，娃馆妒人过。莫笑笼中鹤，相看去几何？,
往年稠桑，曾丧白马，题诗厅壁，今来尚存，,白居易,路傍埋骨蒿草合，壁上题诗尘藓生。马死七年犹怅望，自知无乃太多情。,
偶吟二首,白居易,眼下有衣兼有食，心中无喜亦无忧。正如身后有何事，应向人间无所求。静念道经深闭目，闲迎禅客小低头。犹残少许云泉兴，一岁龙门数度游。晴教晒药泥茶灶，闲看科松洗竹林。活计纵贫长净洁，池亭虽小颇幽深。厨香炊黍调和酒，窗暖安弦拂拭琴。老去生涯只如此，更无余事可劳心。,
题令狐家木兰花,白居易,腻如玉指涂朱粉，光似金刀剪紫霞。从此时时春梦里，应添一树女郎花。,
何处春先到,白居易,何处春先到，桥东水北亭。冻花开未得，冷酒酌难醒。就日移轻榻，遮风展小屏。更无人劝饮，莺语渐叮咛。,
西街渠中种莲叠石颇有幽致偶题小楼,白居易,朱槛低墙上，清流小阁前。雇人栽菡萏，买石造潺湲。影落江心月，声移谷口泉。闲看卷帘坐，醉听掩窗眠。路笑淘官水，家愁费料钱。是非君莫问，一对一翛然。,
闲夜咏怀因招周协律刘薛二秀才,白居易,世名检束为朝士，心性疏慵是野夫。高置寒灯如客店，深藏夜火似僧炉。香浓酒熟能尝否？冷澹诗成肯和无？若厌雅吟须俗饮，妓筵勉力为君铺。,
早夏游平泉回,白居易,夏早日初长，南风草木香。肩舆颇平稳，涧路甚清凉。紫蕨行看采，青梅旋摘尝。疗饥兼解渴，一醆冷云浆。,
尝酒听歌招客,白居易,一瓮香醪新插刍，双鬟小妓薄能讴。管弦渐好新教得，罗绮虽贫免外求。世上贪忙不觉苦，人间除醉即须愁。不知此事君知否，君若知时从我游。,
早发赴洞庭舟中作,白居易,阊门曙色欲苍苍，星月高低宿水光。棹举影摇灯烛动，舟移声拽管弦长。渐看海树红生日，遥见包山白带霜。出郭已行十五里，唯消一曲慢霓裳。,
偶于维扬牛相公处觅得筝，筝未到，先寄诗来,白居易,楚匠饶巧思，秦筝多好音。如能惠一面，何啻直双金。玉柱调须品，朱弦染要深。会教魔女弄，不动是禅心。,
花楼望雪命宴赋诗,白居易,连天际海白皑皑，好上高楼望一回。何处更能分道路，此时兼不认池台。万重云树山头翠，百尺花楼江畔开。素壁联题分韵句，红炉巡饮暖寒杯。冰铺湖水银为面，风卷汀沙玉作堆。绊惹舞人春艳曳，勾留醉客夜徘徊。偷将虚白堂前鹤，失却樟亭驿后梅。别有故情偏忆得，曾经穷苦照书来。,
三月三日祓禊洛滨,白居易,三月草萋萋，黄莺歇又啼。柳桥晴有絮，沙路润无泥。禊事修初半，游人到欲齐。金钿耀桃李，丝管骇凫鹥。转岸回船尾，临流簇马蹄。闹翻扬子渡，蹋破魏王堤。妓接谢公宴，诗陪荀令题。舟同李膺泛，醴为穆生携。水引春心荡，花牵醉眼迷。尘街从鼓动，烟树任鸦栖。舞急红腰软，歌迟翠黛低。夜归何用烛，新月凤楼西。,
西楼喜雪命宴,白居易,宿云黄惨澹，晓云白飘摇。散面遮槐市，堆花压柳桥。四郊铺缟素，万室甃琼瑶。银榼携桑落，金炉上丽谯。光迎舞妓动，寒近醉人销。歌乐虽盈耳，惭无五裤谣。,
禁中夜作书与元九,白居易,心绪万端书两纸，欲封重读意迟迟。五声宫漏初鸣后，一点窗灯欲灭时。,
酬刘和州戏赠,白居易,钱唐山水接苏台，两地褰帷愧不才。政事素无争学得，风情旧有且将来。双蛾解佩啼相送，五马鸣珂笑却回。不似刘郎无景行，长抛春恨在天台。,
东墙夜合树去秋为风雨所摧今年花时怅然有感,白居易,碧荑红缕今何在？风雨飘将去不回。惆怅去年墙下地，今春唯有荠花开。,
闲卧,白居易,薄食当斋戒，散班同隐沦。佛容为弟子，天许作闲人。唯置床临水，都无物近身。清风散发卧，兼不要纱巾。,
池上幽境,白居易,袅袅过水桥，微微入林路。幽境深谁知，老身闲独步。行行何所爱，遇物自成趣。平滑青盘石，低密绿阴树。石上一素琴，树下双草屦。此是荣先生，坐禅三乐处。,
自远禅师　远以无事为佛事。,白居易,自出家来长自在，缘身一衲一绳床。令人见即心无事，每一相逢是道场。,
海漫漫－戒求仙也,白居易,海漫漫，直下无底傍无边。云涛烟浪最深处，人传中有三神山。山上多生不死药，服之羽化为天仙。秦皇汉武信此语，方士年年采药去。蓬莱今古但闻名，烟水茫茫无觅处。海漫漫，风浩浩，眼穿不见蓬莱岛。不见蓬莱不敢归，童男丱女舟中老。徐福文成多诳诞，上元太一虚祈祷。君看骊山顶上茂陵头，毕竟悲风吹蔓草。何况玄元圣祖五千言，不言药，不言仙，不言白日升青天。,
清闲上人　自蜀入洛，于长寿寺说法度人。,白居易,梓潼眷属何年别，长寿坛场近日开。应是蜀人皆度了，法轮移向洛中来。,
弹秋思,白居易,信意闲弹秋思时，调清声直韵疏迟。近来渐喜无人听，琴格高低心自知。,
问少年,白居易,千首诗堆青玉案，十分酒写白金盂。回头却问诸年少，作个狂夫得了无。,
戏题木兰花,白居易,紫房日照胭脂拆，素艳风吹腻粉开。怪得独饶脂粉态，木兰曾作女郎来。,
病中多雨逢寒食,白居易,水国多阴常懒出，老夫饶病爱闲眠。三旬卧度莺花月，一半春销风雨天。薄暮何人吹觱篥，新晴几处缚秋千。彩绳芳树长如旧，唯是年年换少年。,
山中酬江州崔使君见寄,白居易,眷眄情无恨，优容礼有余。三年为郡吏，一半许山居。酒熟心相待，诗来手自书。庾楼春好醉，明日且回车。,
首夏南池独酌,白居易,春尽杂英歇，夏初芳草深。薰风自南至，吹我池上林。绿苹散还合，赪鲤跳复沉。新叶有佳色，残莺犹好音。依然谢家物，池酌对风琴。惭无康乐作，秉笔思沉吟。境胜才思劣，诗成不称心。,
劝行乐,白居易,少年信美何曾久，春日虽迟不再中。欢笑胜愁歌胜哭，请君莫道等头空。,
西楼独立,白居易,身著白衣头似雪，时时醉立小楼中。路人回顾应相怪，十一年来见此翁。,
晚桃花,白居易,一树红桃亚拂池，竹遮松荫晚开时。非因斜日无由见，不是闲人岂得知。寒地生材遗校易，贫家养女嫁常迟。春深欲落谁怜惜，白侍郎来折一枝。主,
赠沙鸥,白居易,老逼教垂白，官科遣着绯。形骸虽有累，方寸却无机。遇酒多先醉，逢山爱晚归。沙鸥不知我，犹被隼旟飞。,
阿崔,白居易,谢病卧东都，羸然一老夫。孤单同伯道，迟暮过商瞿。岂料鬓成雪，方看掌弄珠。已衰宁望有，虽晚亦胜无。兰入前春梦，桑悬昨日弧。里闾多庆贺，亲戚共欢娱。腻剃新胎发，香绷小绣襦。玉芽开手爪，酥颗点肌肤。弓冶将传汝，琴书勿坠吾。未能知寿夭，何暇虑贤愚。乳气初离壳，啼声渐变雏。何时能反哺，供养白头乌？,
余杭形胜,白居易,余杭形胜四方无，州傍青山县枕湖。绕郭荷花三十里，拂城松树一千株。梦儿亭古传名谢，教妓楼新道姓苏。州西灵隐山上有梦谢亭，即是杜明浦梦谢灵运之所，因名客儿也。苏小小本钱塘妓人也。独有使君年太老，风光不称白髭须。,
登城东古台,白居易,迢迢东郊上，有土青崔嵬。不知何代物？疑是巴王台。巴歌久无声，巴宫没黄埃。靡靡春草合，牛羊缘四隈。我来一登眺，目极心悠哉。始见江山势，峰叠水环回。凭高视听旷，向远胸襟开。唯有故园念，时时东北来。,
酬皇甫宾客,白居易,玄晏家风黄绮身，深居高卧养精神。性慵无病常称病，心足虽贫不道贫。竹院君闲销永日，花亭我醉送残春。自嫌诗酒犹多兴，若比先生是俗人。,
重咏,白居易,日觉双眸暗，年惊两鬓苍。病应无处避，老更不宜忙。徇俗心情少，休官道理长。今秋归去定，何必重思量？,
残暑招客,白居易,云截山腰断，风驱雨脚回。早阴江上散，残热日中来。却取生衣著，重拈竹簟开。谁能淘晚热，闲饮两三杯。,
对酒示行简,白居易,今旦一尊酒，欢畅何怡怡。此乐从中来，他人安得知。兄弟唯二人，远别恒苦悲。今春自巴峡，万里平安归。复有双幼妹，笄年未结褵。昨日嫁娶毕，良人皆可依。忧念两消释，如刀断羁縻。身轻心无系，忽欲凌空飞。人生苟有累，食肉常如饥。我心既无苦，饮水亦可肥。行简劝尔酒，停杯听我辞。不叹乡国远，不嫌官禄微。但愿我与尔，终老不相离。,
浔阳秋怀赠许明府,白居易,霜红二林叶，风白九江波。暝色投烟鸟，秋声带雨荷。马闲无处出，门冷少人过。卤莽还乡梦，依稀望阙歌。共思除醉外，无计奈愁何。试问陶家酒，新篘得几多？,
晚出寻人不遇,白居易,篮舆不乘乘晚凉，相寻不遇亦无妨。轻衣稳马槐阴下，自要闲行一两坊。,
南侍御以石相赠助成水声因以绝句谢之,白居易,泉石磷磷声似琴，闲眠静听洗尘心。莫轻两片青苔石，一夜潺湲直万金。,
湖亭晚望残水,白居易,湖上秋泬寥，湖边晚萧瑟。登亭望湖水，水缩湖底出。清渟得早霜，明灭浮残日。流注随地势，洼坳无定质。泓澄白龙卧，宛转青蛇屈。破镜折剑头，光芒又非一。久为山水客，见尽幽奇物。及来湖亭望，此状难谈悉。乃知天地间，胜事殊未毕。,
赠思黯,白居易,为怜清浅爱潺湲，一日三回到水边。若道归仁滩更好，主人何故别三年。,
忘筌亭,白居易,翠巘公门对，朱轩野径连。只开新户牖，不改旧风烟。虚室闲生白，高情澹入玄。酒容同座劝，诗借属城传。自笑沧江畔，遥思绛帐前。亭台随处有，争敢比忘筌？,
题小桥前新竹招客,白居易,雁齿小红桥，垂檐低白屋。桥前何所有，苒苒新生竹。皮开坼褐锦，节露抽青玉。筠翠如可餐，粉霜不忍触。闲吟声未已，幽玩心难足。管领好风烟，轻欺凡草木。谁能有月夜，伴我林中宿。为君倾一杯，狂歌竹枝曲。,
池上小宴问程秀才,白居易,洛下林园好自知，江南境物暗相随。净淘红粒罯香饭，薄切紫鳞烹水葵。雨滴篷声青雀舫，浪摇花影白莲池。停杯一问苏州客，何似吴松江上时？,
岁假内命酒赠周判官萧协律,白居易,共知欲老流年急，且喜新正假日频。闻健此时相劝醉，偷闲何处共寻春？脚随周叟行犹疾，头比萧翁白未匀。岁酒先拈辞不得，被君推作少年人。,
与诸客携酒寻去年梅花有感,白居易,马上同携今日杯，湖边共觅去春梅。年年只是人空老，处处何曾花不开。诗思又牵吟咏发，酒酣闲唤管弦来。樽前百事皆依旧，点检唯无薛秀才。,
南塘暝兴,白居易,水色昏犹白，霞光暗渐无。风荷摇破扇，波月动连珠。蟋蟀啼相应，鸳鸯宿不孤。小僮频报夜，归步尚踟蹰。,
赠言,白居易,捧籝献千金，彼金何足道。临觞赠一言，此言真可宝。流光我已晚，适意君不早。况君春风面，柔促如芳草。二十方长成，三十向衰老。镜中桃李色，不得十年好。胡为坐脉脉，不肯倾怀抱。,
五月十五日夜月,白居易,岁熟人心乐，朝游复夜游。春风来海上，明月在江头。灯火家家市，笙歌处处楼。无妨思帝里，不合厌杭州。,
望亭驿酬别周判官,白居易,何事出长洲，连宵饮不休？醒应难作别，欢渐少于愁。灯火穿村市，笙歌上驿楼。何言五十里，已不属苏州。,
卯饮,白居易,短屏风掩卧床头，乌帽青毡白毳裘。卯饮一杯眠一觉，世间何事不悠悠？,
祇役骆口驿，喜萧侍御书至，兼睹新诗，吟讽,白居易,日暮心无憀，吏役正营营。忽惊芳信至，复与新诗并。是时天无云，山馆有月明。月下读数遍，风前吟一声。一吟三四叹，声尽有余清。雅哉君子文，咏性不咏情。使我灵府中，鄙吝不得生。始知听韶濩，可使心和平。,
见小侄龟儿咏灯诗并腊娘制衣因寄行简,白居易,已知腊子能裁服，复报龟儿解咏灯。巧妇才人常薄命，莫教男女苦多能。,
酒筵上答张居士,白居易,但要前尘减，无妨外相同。虽过酒肆上，不离道场中。弦管声非实，花钿色是空。何人知此义，唯有净名翁。,
杨六尚书留太湖石在洛下借置庭中因对举杯寄,白居易,借君片石意何如，置向庭中慰索居。每就玉山倾一酌，兴来如对醉尚书。,
与梦得同登栖灵塔,白居易,半月悠悠在广陵，何楼何塔不同登。共怜筋力犹堪在，上到栖灵第九层。,
新雪二首　寄杨舍人。,白居易,不思北省烟霄地，不忆南宫风月天。唯忆静恭杨阁老，小园新雪暖炉前。不思朱雀街东鼓，不忆青龙寺后钟。唯忆夜深新雪后，新昌台上七株松。,
初著刺史绯答友人见赠,白居易,故人安慰善为辞，五十专城道未迟。徒使花袍红似火，其如蓬鬓白成丝？且贪薄俸君应惜，不称衰容我自知。银印可怜将底用？只堪归舍吓妻儿。,
竹楼宿,白居易,小书楼下千竿竹，深火炉前一盏灯。此处与谁相伴宿，烧丹道士坐禅僧。,
钟陵饯送,白居易,翠幕红筵高在云，歌钟一曲万家闻。路人指点滕王阁，看送忠州白使君。,
和微之道保生三日,白居易,相看鬓似丝，始作弄璋诗。且有承家望，谁论得力时。莫兴三日叹，犹胜七年迟。我未能忘喜，君应不合悲。嘉名称道保，乞姓号崔儿。但恐持相并，蒹葭琼树枝。,
酬哥舒大见赠,白居易,去岁欢游何处去，曲江西岸杏园东。花下忘归因美景，尊前劝酒是春风。各从微宦风尘里，共度流年离别中。今日相逢愁又喜，八人分散两人同。,
哭皇甫七郎中　,白居易,志业过玄晏，词华似祢衡。多才非福禄，薄命是聪明。不得人间寿，还留身后名。涉江文一首，便可敌公卿。持正奇文甚多，涉江一章尤著。,
见尹公亮新诗，偶赠绝句,白居易,袖里新诗十首馀，吟看句句是琼琚。如何持此将干谒，不及公卿一字书。,
昼卧,白居易,抱枕无言语，空房独悄然。谁知尽日卧，非病亦非眠。,
寒闺夜,白居易,夜半衾裯冷，孤眠懒未能。笼香销尽火，巾泪滴成冰。为惜影相伴，通宵不灭灯。,
又题一绝,白居易,貌随年老欲何如，兴遇春牵尚有余。遥见人家花便入，不论贵贱与亲疏。,
初到忠州赠李六,白居易,好在天涯李使君，江头相见日黄昏。吏人生梗都如鹿，市井疏芜只抵村。一只兰船当驿路，百层石磴上州门。更无平地堪行处，虚受朱轮五马恩。,
东城春意,白居易,风软云不动，郡城东北隅。晚来春澹澹，天气似京都。弦管随宜有，杯觞不道无。其如亲故远，无可共欢娱。,
游悟贞寺回山下别张殷衡,白居易,世缘未了治不得，孤负青山心共知。愁君又入都门去，即是红尘满眼时。,
松斋偶兴,白居易,置心思虑外，灭迹是非间。约俸为生计，随官换往还。耳烦闻晓角，眼醒见秋山。赖此松檐下，朝回半日闲。,
齿落辞,白居易,嗟嗟乎双齿，自吾有之尔，俾尔嚼肉咀蔬，衔杯漱水；丰吾肤革，滋吾血髓；从幼逮老，勤亦至矣。幸有辅车，非无龂齶.胡然舍我，一旦双落。齿虽无情，吾岂无情。老与齿别，齿随涕零。我老日来，尔去不回。嗟嗟乎双齿，孰谓而来哉，孰谓而去哉？齿不能言，请以意宣。为口中之物，忽乎六十馀年。昔君之壮也，血刚齿坚；今君之老矣，血衰齿寒。辅车龂齶，日削月朘.上参差而下卼臲，曾何足以少安。嘻，君其听哉：女长辞姥，臣老辞主。发衰辞头，叶枯辞树。物无细大，功成者去。君何嗟嗟，独不闻诸道经：我身非我有也，盖天地之委形；君何嗟嗟，又不闻诸佛说：是身如浮云，须臾变灭。由是而言，君何有焉？所宜委百骸而顺万化，胡为乎嗟嗟于一牙一齿之间。吾应曰：吾过矣，尔之言然。,
哭崔儿,白居易,掌珠一颗儿三岁，鬓雪千茎父六旬。岂料汝先为异物，常忧吾不见成人。悲肠自断非因剑，啼眼加昏不是尘。怀抱又空天默默，依前重作邓攸身。,
寄生衣与微之，因题封上,白居易,浅色縠衫轻似雾，纺花纱袴薄于云。莫嫌轻薄但知著，犹恐通州热杀君。,
东亭闲望,白居易,东亭尽日坐，谁伴寂寥身。绿桂为佳客，红蕉当美人。笑言虽不接，情状似相亲。不作悠悠想，如何度晚春？,
自问行何迟,白居易,前月发京口，今辰次淮涯。二旬四百里，自问行何迟。还乡无他计，罢郡有余资。进不慕富贵，退未忧寒饥。以此易过日，腾腾何所为。逢山辄倚棹，遇寺多题诗。酒醒夜深后，睡足日高时。眼底一无事，心中百不知。想到京国日，懒放亦如斯。何必冒风水，促促赴程归。,
刑部尚书致仕,白居易,十五年来洛下居，道缘俗累两何如？迷路心回因向佛，宦途事了是悬车。全家遁世曾无闷，半俸资身亦有余。唯是名衔人不会，毗耶长者白尚书。,
除日答梦得同发楚州,白居易,共作千里伴，俱为一郡回。岁阴中路尽，乡思先春来。山雪晚犹在，淮冰晴欲开。归欤吟可作，休恋主人杯。,
独树浦雨夜寄李六郎中,白居易,忽忆两家同里巷，何曾一处不追随。闲游预算分朝日，静语多同待漏时。花下放狂冲黑饮，灯前起坐彻明棋。可知风雨孤舟夜，芦苇丛中作此诗。,
留北客,白居易,峡外相逢远，樽前一会难。即须分手别，且强展眉欢。楚袖萧条舞，巴弦趣数弹。笙歌随分有，莫作帝乡看。,
赠薛涛,白居易,蛾眉山势接云霓，欲逐刘郎北路迷。若似剡中容易到，春风犹隔武陵溪。,
老夫,白居易,七八年来游洛都，三分游伴二分无。风前月下花园里，处处唯残个老夫。世事劳心非富贵，人生实事是欢娱。谁能逐我来闲坐，时共酣歌倾一壶？,
游城南留元九李二十晚归,白居易,老游春饮莫相违，不独花稀人亦稀。更劝残杯看日影，犹应趁得鼓声归。,
酬皇甫宾客,白居易,闲官兼慢使，着处易停轮。况欲逢新岁，仍初见故人。冒寒寻到洛，待暖始归秦。亦拟同携手，城东略看春。,
江边草,白居易,闻君泽畔伤春草，忆在天门街里时。漠漠凄凄愁满眼，就中惆怅是江蓠。,
白槿花,白居易,秋蕣晚英无艳色，何因栽种在人家？使君自别罗敷面，争解回头爱白花？,
寄庾侍郎,白居易,一双华亭鹤，数片太湖石。巉巉苍玉峰，矫矫青云翮。是时岁云暮，淡薄烟景夕。庭霜封石棱，池雪印鹤迹。幽致竟谁别，闲静聊自适。怀哉庾顺之，好是今宵客。,
翰林院中感秋怀王质夫王居仙游山。,白居易,何处感时节，新蝉禁中闻。宫槐有秋意，风夕花纷纷。寄迹鸳鹭行，归心鸥鹤群。唯有王居士，知予忆白云。何日仙游寺，潭前秋见君？,
送客归京,白居易,水陆四千里，何时归到秦？舟辞三峡雨，马入九衢尘。有酒留行客，无书寄贵人。唯凭远传语，好在曲江春。,
送萧处士游黔南,白居易,能文好饮老萧郎，身似浮云鬓似霜。生计抛来诗是业，家园忘却酒为乡。江从巴峡初成字，猿过巫阳始断肠。不醉黔中争去得？磨围山月正苍苍。,
雪中寄令狐相公兼呈梦得,白居易,兔园春雪梁王会，想对金罂咏玉尘。今日相如身在此，不知客右坐何人？,
晚归早出,白居易,筋力年年减，风光日日新。退衙归逼夜，拜表出侵晨。何处台无月，谁家池不春。莫言无胜地，自是少闲人。坐厌推囚案，行嫌引马尘。几时辞府印，却作自由身？,
履道春居,白居易,微雨洒园林，新晴好一寻。低风洗池面，斜日拆花心。暝助岚阴重，春添水色深。不如陶省事，犹抱有弦琴。,
酬严中丞晚眺黔江见寄,白居易,江水三回曲，愁人两地情。磨围山下色，明月峡中声。晚后连天碧，秋来彻底清。临流有新恨，照见白须生。,
劝我酒,白居易,劝我酒，我不辞。请君歌，歌莫迟。歌声长，辞亦切，此辞听者堪愁绝。洛阳女儿面似花，河南大尹头如雪。,
和梦得冬日晨兴,白居易,漏传初五点，鸡报第三声。帐下从容起，窗间昽惖明。照书灯未灭，暖酒火重生。理曲弦歌动，先闻唱渭城。,
送人贬信州判官,白居易,地僻山深古上饶，土风贫薄道程遥。不唯迁客须恓屑，见说居人也寂寥。溪畔毒沙藏水弩，城头枯树下山魈。若于此郡为卑吏，刺史厅前又折腰。,
将发洛中枉令狐相公手札兼辱二篇宠行以长句,白居易,尺素忽惊来梓泽，双金不惜送蓬山。八行落泊飞云雨，五字鎗鏦动佩环。玉韵乍听堪醒酒，银钩细读当披颜。收藏便作终身宝，何啻三年怀袖间。,
春至,白居易,若为南国春还至，争向东楼日又长。白片落梅浮涧水，黄梢新柳出城墙。闲拈蕉叶题诗咏，闷取藤枝引酒尝。乐事渐无身渐老，从今始拟负风光。,
拜表早出，赠皇甫宾客,白居易,一月一回同拜表，莫辞侵早过中桥。老于君者应无数，犹趁西京十五朝。,
代迎春花招刘郎中,白居易,幸与松筠相近栽，不随桃李一时开。杏园岂敢妨君去，未有花时且看来。,
野行,白居易,草润衫襟重，沙干屐齿轻。仰头听鸟立，信脚望花行。暇日无公事，衰年有道情。浮生短于梦，梦里莫营营。,
池上有小舟,白居易,池上有小舟，舟中有胡床。床前有新酒，独酌还独尝。熏若春日气，皎如秋水光。可洗机巧心，可荡尘垢肠。岸曲舟行迟，一曲进一觞。未知几曲醉，醉入无何乡。夤缘潭岛间，水竹深青苍。身闲心无事，白日为我长。我若未忘世，虽闲心亦忙。世若未忘我，虽退身难藏。我今异于是，身世交相忘。,
四月池水满,白居易,四月池水满，龟游鱼跃出。吾亦爱吾池，池边开一室。人鱼虽异族，其乐归于一。且与尔为徒，逍遥同过日。尔无羡沧海，蒲藻可委质。吾亦忘青云，衡茅足容膝。况吾与尔辈，本非蛟龙匹。假如云雨来，只是池中物。,
早朝贺雪寄陈山人,白居易,长安盈尺雪，早朝贺君喜。将赴银台门，始出新昌里。上堤马蹄滑，中路蜡烛死。十里向北行，寒风吹破耳。待漏五门外，候对三殿里。须鬓冻生冰，衣裳冷如水。忽思仙游谷，暗谢陈居士。暖覆褐裘眠，日高应未起。,
听水部吴员外新诗因赠绝句,白居易,朱绂仙郎白雪歌，和人虽少爱人多。明朝说与诗人道，水部如今不姓何。,
酬思黯相公见过弊居戏赠,白居易,轩盖光照地，行人为裴回。呼传君子出，乃是故人来。访我入穷巷，引君登小台。台前多竹树，池上无尘埃。贫家何所有，新酒三两杯。停杯款曲语，上马复迟回。留守不外宿，日斜宫漏催。但留金刀赠，未接玉山颓。家酝不敢惜，待君来即开。村妓不辞出，恐君冁然咍。,
鸟窠和尚赞,白居易,形羸骨瘦久修行，一纳麻衣称道情。曾结草庵倚碧树，天涯知有鸟窠名。,
南岳横龙寺,白居易,月射冷光新殿宇，风敲清韵古杉松。问师宝额因何立，笑指横溪有卧龙。,
代州民问,白居易,龙昌寺底开山路，巴子台前种柳林。官职家乡都忘却，谁人会得使君心？,
和雨中花,白居易,真宰倒持生杀柄，闲物命长人短命。松枝上鹤蓍下龟，千年不死仍无病。人生不得似龟鹤，少去老来同旦暝。何异花开旦暝间，未落仍遭风雨横。草得经年菜连月，唯花不与多时节。一年三百六十日，花能几日供攀折。桃李无言难自诉，黄莺解语凭君说。莺虽为说不分明，叶底枝头谩饶舌。,
醉后赠人,白居易,香球趁拍回环匼，花醆抛巡取次飞。自入春来未同醉，那能夜去独先归。,
荔枝楼对酒,白居易,荔枝新熟鸡冠色，烧酒初开琥珀香。欲摘一枝倾一醆，西楼无客共谁尝。,
初除主客郎中知制诰，与王十一、李七、元九,白居易,闲宵静话喜还悲，聚散穷通不自知。已分云泥行异路，忽惊鸡鹤宿同枝。紫垣曹署荣华地，白发郎官老丑时。莫怪不如君气味，此中来校十年迟。,
房家夜宴喜雪戏赠主人,白居易,风头向夜利如刀，赖此温炉软锦袍。桑落气薰珠翠暖，柘枝声引管弦高。酒钩送醆推莲子，烛泪粘盘垒蒲萄。不醉遣侬争散得，门前雪片似鹅毛。,
客路感秋寄明准上人,白居易,日暮天地冷，雨霁山河清。长风从西来，草木凝秋声。已感岁倏忽，复伤物凋零。孰能不惨凄，天时牵人情。借问空门子，何法易修行？使我忘得心，不教烦恼生。,
游襄阳怀孟浩然,白居易,楚山碧岩岩，汉水碧汤汤。秀气结成象，孟氏之文章。今我讽遗文，思人至其乡。清风无人继，日暮空襄阳。南望鹿门山，蔼若有余芳。旧隐不知处，云深树苍苍。,
幽居早秋闲咏,白居易,幽僻嚣尘外，清凉水木间。卧风秋拂簟，步月夜开关。且得身安泰，从他世险艰。但休争要路，不必入深山。轩鹤留何用，泉鱼放不还。谁人知此味，临老十年闲。,
重阳日,白居易,敬亭山外人归远，峡石溪边水去斜。茅屋老妻良酿酒，东篱黄菊任开花。,
新艳,白居易,云环独揰{右为乖}细蜻蜓，雪手轻柔玳瑁筝。飞鴈一行挑玉柱，十三弦上语嘤嘤。,
杂曲歌辞·何满子,白居易,世传满子是人名，临就刑时曲始成。一曲四词歌八叠，从头便是断肠声。,
空闺怨,白居易,寒月沈沈洞房静，真珠帘外梧桐影。秋霜欲下手先知，灯底裁缝剪刀冷。,闺怨诗
商山路驿桐树昔与微之前后题名处,白居易,与君前后多迁谪，五度经过此路隅。笑问中庭老桐树，这回归去免来无？,
池窗,白居易,池晚莲芳谢，窗秋竹意深。更无人作伴，唯对一张琴。,
吟四虽　杂言。,白居易,酒酣后，歌歇时。请君添一酌，听我吟四虽。年虽老，犹少于韦长史。命虽薄，犹胜于郑长水。眼虽病，犹明于徐郎中。家虽贫，犹富于郭庶子。省躬审分何侥幸，值酒逢歌且欢喜。忘荣知足委天和，亦应得尽生生理。分司同官中，韦长史绩年七十余，郭庶子求贫苦最甚，徐郎中晦因疾丧明，予为河南尹时，见同年郑俞始受长水县令，因叹四子而成此篇也。,
辱牛仆射相公一札兼寄三篇寄怀雅意多兴味亦,白居易,忧悲欲作煎心火，荣利先为翳眼尘。,
慵不能,白居易,架上非无书，眼慵不能看。匣中亦有琴，手慵不能弹。腰慵不能带，头慵不能冠。午后恣情寝，午时随事餐。一餐终日饱，一餐至夜安。饥寒亦闲事，况乃不饥寒。,
两朱阁,白居易,两朱阁，南北相对起。借问何人家，贞元双帝子。帝子吹箫双得仙，五云飘飖飞上天。第宅亭台不将去，化为佛寺在人间。妆阁伎楼何寂静，柳似舞腰池似镜。花落黄昏悄悄时，不闻歌吹闻钟磬。寺门敕榜金字书，尼院佛庭宽有馀。青苔明月多闲地，比屋疲人无处居。忆昨平阳宅初置，吞并平人几家地。仙去双双作梵宫，渐恐人间尽为寺。,
伤春词,白居易,深浅檐花千万枝，碧纱窗外啭黄鹂。残妆含泪下帘坐，尽日伤春春不知。,
老热,白居易,一饱百情足，一酣万事休。何人不衰老，我老心无忧。仕者拘职役，农者老田畴。何人不苦热，我热身自由。卧风北窗下，坐月南池头。脑凉脱乌帽，足热濯清流。慵发昼高枕，兴来夜泛舟。何乃有余适，只缘无过求。或问诸亲友，乐天是与不？亦无别言语，多道天悠悠。悠悠君不知，此味深且幽。但恐君知后，亦来从我游。,
杭州景致,白居易,松风碎助潮声急，竹露零添涧水流。,
吴七郎中山人待制班中偶赠绝句,白居易,金马东门只日开，汉庭待诏重仙才。第三松树非华表，那得辽东鹤下来？,
秋游平泉赠韦处士闲禅师,白居易,秋景引闲步，山游不知疲。杖藜舍舆马，十里与僧期。昔尝忧六十，四体不支持。今来已及此，犹未苦衰羸。予往年有诗云：三十气太壮，胸中多是非。六十年太老，四体不支持。今故云。心兴遇境发，身力因行知。寻云到起处，爱泉听滴时。南村韦处士，西寺闲禅师。山头与涧底，闻健且相随。,
题新涧亭,白居易,今日望乡迷处所，猿声暮雨一时来。,
早朝思退居,白居易,霜严月苦欲明天，忽忆闲居思浩然。自问寒灯夜半起，何如暖被日高眠？唯惭老病披朝服，莫虑饥寒计俸钱。随有随无且归去，拟求丰足是何年？,
苦热中寄舒员外,白居易,何堪日衰病，复此时炎燠。厌对俗杯盘，倦听凡丝竹。藤床铺晚雪，角枕截寒玉。安得清瘦人，新秋夜同宿。非君固不可，何夕枉高躅？,
强酒,白居易,若不坐禅销妄想，即须行醉放狂歌。不然秋月春风夜，争那闲思往事何？,
冬夜闻虫,白居易,虫声冬思苦于秋，不解愁人闻亦愁。我是老翁听不畏，少年莫听白君头。,
酬微之夸镜湖,白居易,我嗟身老岁方徂，君更官高兴转孤。军门郡阁曾闲否，禹穴耶溪得到无。酒盏省陪波卷白，骰盆思共彩呼卢。一泓镜水谁能羡，自有胸中万顷湖。微之诗云：孙园虎寺随宜看，不必遥遥羡镜湖。故以此戏言答之。,
新春江次,白居易,浦干潮未应，堤湿冻初销。粉片妆梅朵，金丝刷柳条。鸭头新绿水，雁齿小红桥。莫怪珂声碎，春来五马骄。,
闻新蝉赠刘二十八,白居易,蝉发一声时，槐花带两枝。只应催我老，兼遣报君知。白发生头速，青云入手迟。无过一杯酒，相劝数开眉。,
小台,白居易,新树低如帐，小台平似掌。六尺白藤床，一茎青竹杖。风飘竹皮落，苔印鹤迹上。幽境与谁同，闲人自来往。,
初着绯戏赠元九,白居易,晚遇缘才拙，先衰被病牵。那知垂白日，始是著绯年。身外名徒尔，人间事偶然。我朱君紫绶，犹未得差肩。,
华阳观桃花时招李六拾遗饮,白居易,华阳观里仙桃发，把酒看花心自知。争忍开时不同醉，明朝后日即空枝。,
连雨,白居易,风雨暗萧萧，鸡鸣暮复朝。碎声笼苦竹，冷翠落芭蕉。水鸟投檐宿，泥蛙入户跳。仍闻蕃客见，明日欲追朝。,
同诸客携酒早看樱桃花,白居易,晓报樱桃发，春携酒客过。绿饧黏盏杓，红雪压枝柯。天色晴明少，人生事故多。停杯替花语，不醉拟如何？,
酬令狐相公春日寻花见寄六韵,白居易,病卧帝王州，花时不得游。老应随日至，春肯为人留？粉坏杏将谢，火繁桃尚稠。白飘僧院地，红落酒家楼。空里雪相似，晚来风不休。吟君怅望句，如到曲江头。,
诏下,白居易,昨日诏下去罪人，今日诏下得贤臣。进退者谁非我事，世间宠辱常纷纷。我心与世两相忘，时事虽闻如不闻。但喜今年饱饭吃，洛阳禾稼如秋云。更倾一尊歌一曲，不独忘世兼忘身。,
病中书事,白居易,三载卧山城，闲知节物情。莺多过春语，蝉不待秋鸣。气嗽因寒发，风痰欲雨生。病身无所用，唯解卜阴晴。,
立秋日登乐游园,白居易,独行独语曲江头，回马迟迟上乐游。萧飒凉风与衰鬓，谁教计会一时秋？,
北院,白居易,北院人稀到，东窗地最偏。竹烟行灶上，石壁卧房前。性拙身多暇，心慵事少缘。还如病居士，唯置一床眠。,
见紫薇花忆微之,白居易,一丛暗淡将何比？浅碧笼裙衬紫巾。除却微之见应爱，人间少有别花人。,
因梦有悟,白居易,交友沦殁尽，悠悠劳梦思。平生所厚者，昨夜梦见之。梦中几许事，枕上无多时。款曲数杯酒，从容一局棋。棋酒皆梦中所见事。初见韦尚书弘景，金紫何辉辉。中遇李侍郎建，笑言甚怡怡。终为崔常侍玄亮，意色苦依依。一夕三改变，梦心不惊疑。此事人尽怪，此理谁得知。我粗知此理，闻于竺乾师。识行妄分别，智隐迷是非。若转识为智，菩提其庶几。,
留别微之,白居易,干时久与本心违，悟道深知前事非。犹厌劳形辞郡印，那将趁伴著朝衣。五千言里教知足，三百篇中劝式微。少室云边伊水畔，比君校老合先归。,
书事咏怀,白居易,官俸将生计，虽贫岂敢嫌。金多输陆贾，酒足胜陶潜。陶潜诗云：常苦酒不足。床暖僧敷坐，楼晴妓卷帘。日遭斋破用，春赖闰加添。每月常持十斋。是年闰正月也。老向欢弥切，狂于饮不廉。十年闲未足，亦恐涉无厌。,
寄王秘书,白居易,霜菊花萎日，风梧叶碎时。怪来秋思苦，缘咏秘书诗。,
六年冬暮赠崔常侍晦叔　时为河南尹。,白居易,鬓毛霜一色，光景水争流。易过唯冬日，难销是老愁。香开绿蚁酒，暖拥褐绫裘。已共崔君约，尊前倒即休。,
寄白头陀,白居易,近见头陀伴，云师老更慵。性灵闲似鹤，颜壮古于松。山里犹难觅，人间岂易逢。仍闻移住处，太白最高峰。,
和王十八蔷薇涧花时有怀萧侍御兼见赠,白居易,霄汉风尘俱是系，蔷薇花委故山深。怜君独向涧中立，一把红芳三处心。,
和韩侍郎题杨舍人林池见寄,白居易,渠水暗流春冻解，风吹日炙不成凝。凤池冷暖君谙在，二月因何更有冰？,
河阴夜泊忆微之,白居易,忆君我正泊行舟，望我君应上郡楼。万里月明同此夜，黄河东面海西头。,
元相公挽歌词三首,白居易,铭旌官重威仪盛，骑吹声繁卤簿长。后魏帝孙唐宰相，六年七月葬咸阳。墓门已闭笳箫去，唯有夫人哭不休。苍苍露草咸阳垄，此是千秋第一秋。送葬万人皆惨澹，反虞驷马亦悲鸣。琴书剑珮谁收拾，三岁遗孤新学行。,
百花亭,白居易,朱槛在空虚，凉风八月初。山形如岘首，江色似桐庐。佛寺乘船入，人家枕水居。高亭仍有月，今夜宿何如？,
寄刘苏州,白居易,去年八月哭微之，今年八月哭敦诗。何堪老泪交流日，多是秋风摇落时。泣罢几回深自念，情来一倍苦相思。同年同病同心事，除却苏州更是谁？,
将归一绝,白居易,欲去公门返野扉，预思泉竹已依依。更怜家酝迎春熟，一瓮醍醐待我归。,
代人赠王员外,白居易,好在王员外，平生记得不？共赊黄叟酒，同上莫愁楼。静接殷勤语，狂随烂熳游。那知今日眼，相见冷于秋。,
酬梦得秋夕不寐见寄,白居易,碧簟绛纱帐，夜凉风景清。病闻和药气，渴听碾茶声。露竹偷灯影，烟松护月明。何言千里隔，秋思一时生。,
戏答皇甫监　时皇甫监初丧偶。,白居易,寒宵劝酒君须饮，君是孤眠七十身。莫道非人身不暖，十分一盏暖于人。,
春夜宿直,白居易,三月十四夜，西垣东北廊。碧梧叶重叠，红药树低昂。月砌漏幽影，风帘飘暗香。禁中无宿客，谁伴紫微郎？,
酬杨八,白居易,君以旷怀宜静境，我因蹇步称闲官。闭门足病非高士，劳作云心鹤眼看。,
酬李二十侍郎,白居易,笋老兰长花渐稀，衰翁相对惜芳菲。残莺著雨慵休啭，落絮无风凝不飞。行掇木芽供野食，坐牵萝蔓挂朝衣。十年分手今同醉，醉未如泥莫道归。,
闻乐感邻,白居易,老去亲朋零落尽，秋来弦管感伤多。尚书宅畔悲邻笛，廷尉门前叹雀罗。绿绮窗空分妓女，绛纱帐掩罢笙歌。欢娱未足身先去，争奈书生薄命何。,
赠草堂宗密上人,白居易,吾师道与佛相应，念念无为法法能。口藏宣传十二部，心台照耀百千灯。尽离文字非中道，长住虚空是小乘。少有人知菩萨行，世间只是重高僧。,
赠杨使君,白居易,曾嗟放逐同巴峡，且喜归还会洛阳。时命到来须作用，功名未立莫思量。银衔叱拨欺风雪，金屑琵琶费酒浆。更待城东桃李发，共君沉醉两三场。,
池上清晨候皇甫郎中,白居易,晓景丽未热，晨飚鲜且凉。池幽绿蘋合，霜洁白莲香。深扫竹间径，静拂松下床。玉柄鹤翎扇，银罂云母浆。屏除无俗物，瞻望唯清光。何人拟相访，嬴女从萧郎。,
池上早夏,白居易,水积春塘晚，阴交夏木繁。舟船如野渡，篱落似江村。静拂琴床席，香开酒库门。慵闲无一事，时弄小娇孙。,描写夏天
闲出觅春戏赠诸郎官,白居易,年来数出觅风光，亦不全闲亦不忙。放鞚体安骑稳马，隔袍身暖照晴阳。迎春日日添诗思，送老时时放酒狂。除却髭须白一色，其余未伏少年郎。,
同崔十八寄元浙东王陕州,白居易,未能同隐云林下，且复相招禄仕间。随月有钱胜卖药，终年无事抵归山。镜湖水远何由泛，棠树枝高不易攀。惆怅八科残四在，两人荣闹两人闲。,
长安正月十五日,白居易,喧喧车骑帝王州，羁病无心逐胜游。明月春风三五夜，万人行乐一人愁。,
过高将军墓,白居易,原上新坟委一身，城中旧宅有何人？妓堂宾阁无归日，野草山花又欲春。门客空将感恩泪，白杨风里一沾巾。,
寄李苏州兼示杨琼,白居易,真娘墓头春草碧，心奴鬓上秋霜白。为问苏台酒席中，使君歌笑与谁同。就中犹有杨琼在，堪上东山伴谢公。,
送陈许高仆射赴镇,白居易,敦诗说礼中军帅，重士轻财大丈夫。常与师徒同苦乐，不教亲故隔荣枯。花钿坐绕黄金印，丝管行随白玉壶。商皓老狂唯爱醉，时时能寄酒钱无。,
与皇甫庶子同游城东,白居易,闲游何必多徒侣，相劝时时举一杯。博望苑中无职役，建春门外足池台。绿油剪叶蒲新长，红蜡粘枝杏欲开。白马朱衣两宫相，可怜天气出城来。,
初冬早起寄梦得,白居易,起戴乌纱帽，行披白布裘。炉温先暖酒，手冷未梳头。早景烟霜白，初寒鸟雀愁。诗成遣谁和，还是寄苏州。,
同诸客嘲雪中马上妓,白居易,珊瑚鞭亸马踟蹰，引手低蛾索一盂。腰为逆风成弱柳，面因冲冷作凝酥。银篦稳篸乌罗帽，花襜宜乘叱拨驹。雪里君看何所似，王昭君妹写真图。,
秋游,白居易,下马闲行伊水头，凉风清景胜春游。何事古今诗句里，不多说着洛阳秋？,
拜表回闲游,白居易,玉珮金章紫花绶，纻衫藤带白纶巾。晨兴拜表称朝士，晚出游山作野人。达磨传心令息念，玄元留意遣同尘。八关净戒斋销日，一曲狂歌醉送春。酒肆法堂方丈室，其间岂是两般身。,
负春,白居易,病来道士教调气，老去山僧劝坐禅。孤负春风杨柳曲，去年断酒到今年。,
山泉煎茶有怀,白居易,坐酌泠泠水，看煎瑟瑟尘。无由持一碗，寄与爱茶人。,
池上闲吟二首,白居易,高卧闲行自在身，池边六见柳条新。幸逢尧舜无为日，得作羲皇向上人。四皓再除犹且健，三州罢守未全贫。莫愁客到无供给，家酝香浓野菜春。非庄非宅非兰若，竹树池亭十亩馀。非道非僧非俗吏，褐裘乌帽闭门居。梦游信意宁殊蝶，心乐身闲便是鱼。虽未定知生与死，其间胜负两何如。,
林下樗,白居易,香檀文桂苦雕镌，生理何曾得自全。知我无材老樗否，一枝不损尽天年。,
读僧灵澈诗,白居易,东林寺里西廊下，石片镌题数首诗。言句怪来还校别，看名知是老汤师。,
涧中鱼,白居易,海水桑田欲变时，风涛翻覆沸天池。鲸吞蛟斗波成血，深涧游鱼乐不知。,
春池上戏赠李郎中,白居易,满池春水何人爱，唯我回看指似君。直似挼蓝新汁色，与君南宅染罗裙。,
冬日平泉路晚归,白居易,山路难行日易斜，烟村霜树欲栖鸦。夜归不到应闲事，热饮三杯即是家。,
九江北岸遇风雨,白居易,黄梅县边黄梅雨，白头浪里白头翁。九江阔处不见岸，五月尽时多恶风。人间隐路应无限，何事抛身在此中？,
送常秀才下第东归,白居易,东归多旅恨，西上少知音。寒食看花眼，春风落日心。百忧当二月，一醉直千金。到处公卿席，无辞酒醆深。,
郡楼夜宴留客,白居易,北客劳相访，东楼为一开。褰帘待月出，把火看潮来。艳听竹枝曲，香传莲子杯。寒天殊未晓，归骑且迟回。,
东院,白居易,松下轩廊竹下房，暖檐晴日满绳床。净名居士经三卷，荣启先生琴一张。老去齿衰嫌橘醋，病来肺渴觉茶香。有时闲酌无人伴，独自腾腾入醉乡。,
郡西亭偶咏,白居易,常爱西亭面北林，公私尘事不能侵。共闲作伴无如鹤，与老相宜只有琴。莫遣是非分作界，须教吏隐合为心。可怜此道人皆见，但要修行功用深。,
三月晦日晚闻鸟声,白居易,晚来林鸟语殷勤，似惜风光说向人。遣脱破袍劳报暖，催沽美酒敢辞贫？声声劝醉应须醉，一岁唯残半日春。,
同钱员外题绝粮僧巨川,白居易,三十年来坐对山，唯将无事化人间。斋时往往闻钟笑，一食何如不食闲？,
哭微之二首,白居易,八月凉风吹白幕，寝门廊下哭微之。妻孥朋友来相吊，唯道皇天无所知。文章卓荦生无敌，风骨英灵殁有神。哭送咸阳北原上，可能随例作灰尘？,
马上晚吟,白居易,人少街荒已寂寥，风多尘起重萧条。上阳落叶飘宫树，中渡流澌拥渭桥。出早冒寒衣校薄，归迟侵黑酒全消。如今不是闲行日，日短天阴坊曲遥。,
奉和晋公侍中蒙除留守行及洛师感悦发中斐然,白居易,鸾凤翱翔在寥廓，貂蝉萧洒出埃尘。致成尧舜升平代，收得夔龙强健身。抛掷功名还史册，分张欢乐与交亲。商山老皓虽休去，终是留侯门下人。,
偶饮,白居易,三盏醺醺四体融，妓亭檐下夕阳中。千声方响敲相续，一曲云和戛未终。今日心情如往日，秋风气味似春风。唯憎小吏樽前报，道去衙时水五筒。,
腊后岁前遇景咏意,白居易,海梅半白柳微黄，冻水初融日欲长。度腊都无苦霜霰，迎春先有好风光。郡中起晚听衙鼓，城上行慵倚女墙。公事渐闲身且健，使君殊未厌馀杭。,
答王尚书问履道池旧桥,白居易,虹梁雁齿随年换，素板朱栏逐日修。但恨尚书能久别，莫愁川守不频游。重移旧柱开中眼，乱种新花拥两头。李郭小船何足问，待君乘过济川舟。,
月夜登阁避暑,白居易,旱久炎气盛，中人若燔烧。清风隐何处，草树不动摇。何以避暑气，无如出尘嚣。行行都门外，佛阁正岧峣。清凉近高生，烦热委静销。开襟当轩坐，意泰神飘飘。回看归路傍，禾黍尽枯焦。独善诚有计，将何救旱苗。,
宿竹阁,白居易,晚坐松檐下，宵眠竹阁间。清虚当服药，幽独抵归山。巧未能胜拙，忙应不及闲。无劳别修道，即此是玄关。,
夜从法王寺下归岳寺,白居易,双刹夹虚空，缘云一径通。似从忉利下，如过剑门中。灯火光初合，笙歌曲未终。可怜狮子座，舁出净名翁。,
新载梅,白居易,池边新种七株梅，欲到花时点检来。莫怕长州桃李妒，今年好为使君开。,
与诸客空腹饮,白居易,隔宿书招客，平明饮暖寒。麴神寅日合，酒圣卯时欢。促膝才飞白，酡颜已渥丹。碧筹攒米碗，红袖拂骰盘。醉后歌尤异，狂来舞可难。抛杯语同坐，莫作老人看。,
题灵隐寺红辛夷花戏酬光上人,白居易,紫粉笔含尖火焰，红胭脂染小莲花。芳情乡思知多少，恼得山僧悔出家。,
重向火,白居易,火销灰复死，疏叶已经旬。岂是人情薄，其如天气春。风寒忽再起，手冷重相亲。却就红炉坐，心如逢故人。,
新秋喜凉,白居易,过得炎蒸月，尤宜老病身。衣裳朝不润，枕簟夜相亲。楼月纤纤早，波风袅袅新。光阴与时节，先感是诗人。,
和梦得洛中早春见赠七韵,白居易,众皆赏春色，君独怜春意。春意竟如何，老夫知此味。烛余减夜漏，衾暖添朝睡。恬和台上风，虚润池边地。开迟花养艳，语懒莺含思。似讶隔年斋，如劝迎春醉。何日同宴游，心期二月二。,
小舫,白居易,小舫一艘新造了，轻装梁柱庳安篷。深坊静岸游应遍，浅水低桥去尽通。黄柳影笼随棹月，白苹香起打头风。慢牵欲傍樱桃泊，借问谁家花最红？,
少年问,白居易,少年怪我问如何，何事朝朝醉复歌？号作乐天应不错，忧愁时少乐时多。,
立春日酬钱员外曲江同行见赠,白居易,下直遇春日，垂鞭出禁闱。两人携手语，十里看山归。柳色早黄浅，水文新绿微。风光向晚好，车马近南稀。机尽笑相顾，不惊鸥鹭飞。,
早出晚归,白居易,早起或因携酒出，晚归多是看花回。若抛风景长闲坐，自问东京作底来。,
东楼南望八韵,白居易,不厌东南望，江楼对海门。风涛生有信，天水合无痕。鹢带云帆动，鸥和雪翻浪。鱼盐聚为市，烟火起成村。日脚金波碎，峰头钿点繁。送秋千里雁，报暝一声猿。已豁烦襟闷，仍开病眼昏。郡中登眺处，无胜此东轩。,
孤山寺遇雨,白居易,拂波云色重，洒叶雨声繁。水鹭双飞起，风荷一向翻。空濛连北岸，萧飒入东轩。或拟湖中宿，留船在寺门。,
风雨晚泊,白居易,苦竹林边芦苇丛，停舟一望思无穷。青苔扑地连春雨，白浪掀天尽日风。忽忽百年行欲半，茫茫万事坐成空。此生飘荡何时定？一缕鸿毛天地中。,
湖上夜饮,白居易,郭外迎人月，湖边醒酒风。谁留使君饮？红烛在舟中。,
答刘戒之早秋别墅见寄,白居易,凉风木槿篱，暮雨槐花枝。并起新秋思，为得故人诗。避地鸟择木，升朝鱼在池。城中与山下，喧静暗相思。,
六月三日夜闻蝉,白居易,荷香清露坠，柳动好风生。微月初三夜，新蝉第一声。乍闻愁北客，静听忆东京。我有竹林宅，别来蝉再鸣。不知池上月，谁拨小船行？,
新秋病起,白居易,一叶落梧桐，年光半又空。秋多上阶日，凉足入怀风。病瘦形如鹤，愁焦鬓似蓬。损心诗思里，伐性酒狂中。华盖何曾惜，金丹不致功。犹须自惭愧，得作白头翁。,
前有别杨柳枝绝句，梦得继和云春尽絮飞留不,白居易,柳老春深日又斜，任他飞向别人家。谁能更学孩童戏，寻逐春风捉柳花。,
夜游西虎丘寺八韵,白居易,不厌西丘寺，闲来即一过。舟船转云岛，楼阁出烟萝。路入青松影，门临白月波。鱼跳惊秉烛，猿觑怪鸣珂。摇曳双红旆，娉婷十翠娥。香花助罗绮，钟梵避笙歌。领郡时将久，游山数几何。一年十二度，非少亦非多。,
松声,白居易,月好好独坐，双松在前轩。西南微风来，潜入枝叶间。萧寥发为声，半夜明月前。寒山飒飒雨，秋琴泠泠弦。一闻涤炎暑，再听破昏烦。竟夕遂不寐，心体俱翛然。南陌车马动，西邻歌吹繁。谁知兹檐下，满耳不为喧。,
急乐世,白居易,正抽碧线绣红罗，忽听黄莺敛翠蛾。秋思冬愁春恨望，大都不得意时多。,
湖亭与行简宿,白居易,浔阳少有风情客，招宿湖亭尽却回。水槛虚凉风月好，夜深谁共阿怜来？,
池上赠韦山人,白居易,新竹夹平流，新荷拂小舟。众皆嫌好拙，谁肯伴闲游？客为忙多去，僧因饭暂留。独怜韦处士，尽日共悠悠。,
无梦,白居易,老眼花前暗，春衣雨后寒。旧诗多忘却，新酒且尝看。拙定于身稳，慵应趁伴难。渐销名利想，无梦到长安。主,
利仁北街作,白居易,草色斑斑春雨晴，利仁坊北面西行。踟蹰立马缘何事，认得张家歌吹声。,
洛阳堰闲行,白居易,洛阳堰上新晴日，长夏门前欲暮春。遇酒即沽逢树歇，七年此地作闲人。,
过裴令公宅二绝句,白居易,风吹杨柳出墙枝，忆得同欢共醉时。每到集贤坊地过，不曾一度不低眉。梁王旧馆雪濛濛，愁杀邹枚二老翁。此句兼属梦得。假使明朝深一尺，亦无人到兔园中。,
代卖薪女赠诸妓,白居易,乱蓬为鬓布为巾，晓蹋寒山自负薪。一种钱唐江畔女，著红骑马是何人。,
松江亭携乐观渔宴宿,白居易,震泽平芜岸，松江落叶波。在宫常梦想，为客始经过。水面排罾网，船头簇绮罗。朝盘鲙红鲤，夜烛无青娥。雁断知风急，潮平见月多。繁丝与促管，不解和渔歌。,
邓州路中作,白居易,萧萧谁家村，秋梨叶半坼。漠漠谁家园，秋韭花初白。路逢故里物，使我嗟行役。不归渭北村，又作江南客。去乡徒自苦，济世终无益。自问波上萍，何如涧中石。,
三月三日忆微之,白居易,良时光景长虚掷，壮岁风情已暗销。忽忆同为校书日，每年同醉是今朝。,
虎丘寺路宴留别诸妓,白居易,银泥裙映锦障泥，画舸停桡马簇蹄。清管曲终鹦鹉语，红旗影动薄寒嘶。渐消酒色朱颜浅，欲话离情翠黛低。莫忘使君吟咏处，女坟湖北武丘西。,
春听琵琶兼简长孙司户,白居易,四弦不似琵琶声，乱写真珠细撼铃。指底商风悲飒飒，舌头胡语苦醒醒。如言都尉思京国，似诉明妃厌虏庭。迁客共君想劝谏，春肠易断不须听。,
喜罢郡,白居易,五年两郡亦堪嗟，偷出游山走看花。自此光阴为己有，从前日月属官家。樽前免被催迎使，枕上休闻报坐衙。睡到午时欢到夜，回看官职是泥沙。,
和微之任校书郎日过三乡,白居易,三乡过日君年几，今日君年五十馀。不独年催身亦变，校书郎变作尚书。,
携酒往朗之庄居同饮,白居易,慵中又少经过处，别后都无劝酒人。不挈一壶相就醉，若为将老度残春。,
感化寺见元九刘三十二题名处,白居易,微之谪去千余里，太白无来十一年。今日见名如见面，尘埃壁上破窗前。,
思往喜今,白居易,忆除司马向江州，及此凡经十五秋。虽在簪裾从俗累，半寻山水是闲游。谪居终带乡关思，领郡犹分邦国忧。争似如今作宾客，都无一念到心头。,
郡斋暇日，辱常州陈郎中使君《早春晚坐水西,白居易,新年多暇日，晏起褰帘坐。睡足心更慵，日高头未裹。徐倾下药酒，稍爇煎茶火。谁伴寂寥身，无弦琴在左。遥思毗陵馆，春深物袅娜。波拂黄柳梢，风摇白梅朵。衙门排晓戟，铃阁开朝锁。太守水西来，朱衣垂素舸。良辰不易得，佳会无由果。五马正相望，双鱼忽前堕。鱼中获瑰宝，持玩何磊砢.一百六十言，字字灵珠颗。上申心款曲，下叙时坎坷。才富不如君，道孤还似我。敢辞官远慢，且贵身安妥。忽复问荣枯，冥心无不可。,
戏赠户部李巡官,白居易,好去民曹李判官，少贪公事且谋欢。男儿未死争能料，莫作忠州刺史看。,
仆射来示有三春向晚四者难并之说诚哉是言辄,白居易,三春今向晚，四者昔难并。借问低眉坐，何如携手行。--白居易旧游多过隙，新宴且寻盟。鹦鹉林须乐，麒麟阁未成。--王起分阴当爱惜，迟景好逢迎。林野熏风起，楼台谷雨晴。--刘禹锡墙低山半出，池广水初平。桥转长虹曲，舟回小鹢轻。--白居易残花犹布绣，密竹自闻笙。欲过芳菲节，难忘宴慰情。--王起月轮行似箭，时物始如倾。见雁随兄去，听莺求友声。--刘禹锡蕙长书带展，菰嫩剪刀生。坐密衣裳暖，堂虚丝管清。--白居易峰峦侵碧落，草木近朱明。与点非沂水，陪膺是洛城。--王起拨醅争绿醑，卧酪待朱樱。几处能留客，何人唤解酲。--刘禹锡旧仪尊右揆，新命宠春卿。有喜鹊频语，无机鸥不惊。--白居易青林思小隐，白雪仰芳名。访旧殊千里，登高赖九城。--王起酂侯司管钥，疏傅傲簪缨。纶綍曾同掌，烟霄即上征。--刘禹锡册庭尝接武，书殿忝连衡。兰室春弥馥，松心晚更贞。--白居易琴招翠羽下，钩掣紫鳞呈，只愿回乌景。谁能避兕觥。--王起方知醉兀兀，应是走营营。凤阁鸾台路，从他年少争。--白居易,
北亭卧,白居易,树绿晚阴合，池凉朝气清。莲开有佳色，鹤唳无凡声。唯此闲寂境，惬我幽独情。病假十五日，十日卧兹亭。明朝吏呼起，还复视黎无氓。,
醉题刘二十八使君,白居易,为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。,
题峡中石上,白居易,巫女庙花红似粉，昭君村柳翠于眉。诚知老去风情少，见此争无一句诗？,
夜宴惜别,白居易,笙歌旖旎曲终头，转作离声满座愁。筝怨朱弦从此断，烛啼红泪为谁流？夜长似岁叹宜尽，醉未如泥饮莫休。何况鸡鸣即须别，门前风雨冷修修。,
归来二周岁,白居易,归来二周岁，二岁似须臾。池藕重生叶，林鸦再引雏。时丰实仓廪，春暖葺庖厨。更作三年计，三年身健无。,
玉水记方流,白居易,良璞含章久，寒泉彻底幽。矩浮光滟滟，方折浪悠悠。凌乱波纹异，萦回水性柔。似风摇浅濑，疑月落清流。潜颍应傍达，藏真岂上浮。玉人如不见，沦弃即千秋。,
病眼花,白居易,头风目眩乘衰老，只有增加岂有瘳。传云：有加而无瘳。花发眼中犹足怪，柳生肘上亦须休。大窠罗绮看才辨，小字文书见便愁。必若不能分黑白，却应无悔复无尤。,
闻虫,白居易,暗虫唧唧夜绵绵，况是秋阴欲雨天。犹恐愁人暂得睡，声声移近卧床前。,
题故元少尹集后二首,白居易,黄壤讵知我？白头徒忆君。唯将老年泪，一洒故人文。遗文三十轴，轴轴金玉声。龙门原上土，埋骨不埋名。,
登灵应台北望,白居易,临高始见人寰小，对远方知色界空。回首却归朝市去，一稊米落太仓中。,
游赵村杏花,白居易,赵村红杏每年开，十五年来看几回？七十三人难再到，今春来是别花来。,
池畔二首,白居易,结构池西廊，疏理池东树。此意人不知，欲为待月处。持刀间密竹，竹少风来多。此意人不会，欲令池有波。,
九日题涂溪,白居易,蕃草席铺枫叶岸，《竹枝》歌送菊花杯。明年尚作南宾守，或可重阳更一来。,
奉使途中戏赠张常侍,白居易,早风吹土满长衢，驿骑星轺尽疾驱。共笑篮舁亦称使，日驰一驿向东都。,
水堂醉卧问杜三十一,白居易,闻君洛下住多年，何处春流最可怜？为问魏王堤岸下，何如同德寺门前？无妨水色堪闲玩，不得泉声伴醉眠。那似此堂帘幕底，连明连夜碧潺湲。,
座中戏呈诸少年,白居易,衰容禁得无多酒，秋鬓新添几许霜。纵有风情应淡薄，假如老健莫夸张。兴来吟咏从成癖，饮后酣歌少放狂。不为倚官兼挟势，因何入得少年场？,
送滕庶子致仕归婺州,白居易,春风秋月携歌酒，八十年来玩物华。已见曾孙骑竹马，犹听侍女唱梅花。入乡不杖归时健，出郭乘轺到处夸。儿著绣衣身衣锦，东阳门户胜滕家。,
雪后早过天津桥偶呈诸客,白居易,官桥晴雪晓峨峨，老尹行吟独一过。紫绶相辉应不恶，白须同色复如何？悠扬短景凋年急，牢落衰情感事多。犹赖洛中饶醉客，时时我唤笙歌。,
寄皇甫宾客,白居易,名利既两忘，形体方自遂。卧掩罗雀门，无人惊我睡。睡足斗擞衣，闲步中庭地。食饱摩挲腹，心头无一事。除却玄晏翁，何人知此味。,
福先寺雪中饯刘苏州,白居易,送君何处展离筵，大梵王宫大雪天。庾岭梅花落歌管，谢家柳絮扑金田。乱从纨袖交加舞，醉入篮舆取次眠。却笑召邹兼访戴，只持空酒驾空船。,
和行简望郡南山,白居易,反照前山云树明，从君苦道似华清。试听肠断巴猿叫，早晚骊山有此声？,
变法,白居易,自惭到府来周岁，惠爱威棱一事无。唯是改张官酒法，渐从浊水作醍醐。,
送沈仓曹赴江西,白居易,落日驱单骑，凉风换袷衣。远鱼传信至，秋雁趁行飞。洛下闲居住，城东醉伴稀。莫辞船舫重，多觅酒钱归。,
重伤小女子,白居易,学人言语凭床行，嫩似花房脆似琼。才知恩爱迎三岁，未辨东西过一生。汝异下殇应杀礼，吾非上圣讵忘情。伤心自叹鸠巢拙，长堕春雏养不成。,
九日代罗樊二妓招舒著作　齐梁格。,白居易,罗敷敛双袂，樊姬献一杯。不见舒员外，秋菊为谁开？,
姚侍御见过戏赠,白居易,晚起春寒慵裹头，客来池上偶同游。东台御史多提举，莫按金章系布裘。,
池畔闲坐，兼呈侍中,白居易,池畔最平处，树阴新合时。移床解衣带，坐任清风吹。举棹鸟先觉，垂纶鱼未知。前头何所有，一卷晋公诗。,
南龙兴寺残雪,白居易,南龙兴寺春晴后，缓步徐吟绕四廊。老趁风花应不称，闲寻松雪正相当。吏人引从多乘舆，宾客逢迎少下堂。不拟人间更求事，些些疏懒亦何妨。,
天宫阁早春,白居易,天宫高阁上何频，每上令人耳目新。前日晚登缘看雪，今朝晴望为迎春。林莺何处吟筝柱，墙柳谁家晒麹尘。可惜三川虚作主，风光不属白头人。,
小庭寒夜寄梦得,白居易,庭小同蜗舍，门闲称雀罗。火将灯共尽，风与雪相和。老睡随年减，衰情向夕多。不知同病者，争奈夜长何。,
履道居三首,白居易,莫嫌地窄林亭小，莫厌贫家活计微。大有高门锁宽宅，主人到老不曾归。东里素帷犹未彻，南邻丹旐又新悬。衡门蜗舍自惭愧，收得身来已五年。世事平分众所知，何尝苦乐不相随。唯馀耽酒狂歌客，只有乐时无苦时。,
西还寿安路西歇马,白居易,槐阴歇鞍马，柳絮惹衣巾。日晚独归路，春深多思人。去家才百里，为客只三旬。已念纱窗下，应生宝瑟尘。,
别舍弟后月夜,白居易,悄悄初别夜，去住两盘桓。行子孤灯店，居人明月轩。平生共贫苦，未必日成欢。及此暂为别，怀抱已忧烦。况是庭叶尽，复思山路寒。如何为不念？马瘦衣裳单。,
闻雷,白居易,瘴地风霜早，温天气候催。穷冬不见雪，正月已闻雷。震蛰虫蛇出，惊枯草木开。空馀客方寸，依旧似寒灰。,
赠晦叔忆梦得,白居易,自别崔公四五秋，因何临老转风流。归来不说秦中事，歇定唯谋洛下游。酒面浮花应是喜，歌眉敛黛不关愁。得君更有无厌意，犹恨尊前欠老刘。,
初见刘二十八郎中有感,白居易,欲话毗陵君反袂，欲言夏口我沾衣。谁知临老相逢日，悲叹声多语笑稀。,
立秋日曲江忆元九,白居易,下马柳阴下，独上堤上行。故人千万里，新蝉三两声。城中曲江水，江上江陵城。两地新秋思，应同此日情。,
送高侍御使回因寄杨八,白居易,明月峡边逢制使，黄茅岸上是忠州。到城莫说忠州恶，无益虚教杨八愁。,
座上赠卢判官,白居易,把酒承花花落频，花香酒味相和春。莫言不是江南会，虚白亭中旧主人。,
自问此心呈诸老伴,白居易,朝问此心何所思，暮问此心何所为。不入公门慵敛手，不看人面免低眉。居士室间眠得所，少年场上饮非宜。闲谈娓娓留诸老，美酝徐徐进一卮。心未曾求过分事，身常少有不安时。此心除自谋身外，更问其余尽不知。,
题王侍御池亭,白居易,朱门深锁春池满，岸落蔷薇水浸莎。毕竟林塘谁是主？主人来少客来多。,
毛公坛,白居易,毛公坛上片云闲，得道何年去不还。千载鹤翎归碧落，五湖空镇万重山。,
采石墓,白居易,采石江边李白坟，遶田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。渚苹溪草犹堪荐，大雅遗风不可闻。,
京路,白居易,西来为看秦山雪，东去缘寻洛苑春。来去腾腾两京路，闲行除我更无人。,
秋池独泛,白居易,萧疏秋竹篱，清浅秋风池。一只短舫艇，一张斑鹿皮。皮上有野叟，手中持酒卮。半酣箕踞坐，自问身为谁。严子垂钓日，苏门长啸时。悠然意自得，意外何人知。,
感旧写真,白居易,李放写我真，写来二十载。莫问真何如，画亦销光彩。朱颜与玄鬓，日夜改复改。无嗟貌遽非，且喜身犹在。,
授太子宾客归洛　自此后东都作。,白居易,南省去拂衣，东都来掩扉。病将老齐至，心与身同归。白首外缘少，红尘前事非。怀哉紫芝叟，千载心相依。,
杂曲歌辞·乐世,白居易,管急丝繁拍渐稠，绿腰宛转曲终头。诚知乐世声声乐，老病人听未免愁。,
龙花寺主家小尼,白居易,头青眉眼细，十四女沙弥。夜静双林怕，春深一食饥。步慵行道困，起晚诵经迟。应似仙人子，花宫未嫁时。,
恻恻吟,白居易,恻恻复恻恻，逐臣返乡国。前事难重论，少年不再得。泥涂绛老头斑白，炎瘴灵均面黎黑。六年不死却归来，道着姓名人不识。,
早夏游宴,白居易,虽慵兴犹在，虽老心犹健。昨日山水游，今朝花酒宴。山榴艳似火，王蕊飘如霰。荣落逐瞬迁，炎凉随刻变。未收木绵褥，已动蒲葵扇。且喜物与人，年年得相见。,
酬集贤刘郎中对月见寄兼怀元浙东,白居易,月在洛阳天，天高净如水。下有白头人，揽衣中夜起。思远镜亭上，光深书殿里。眇然三处心，相去各千里。,
山石榴花十二韵,白居易,晔晔复煌煌，花中无比方。艳夭宜小院，条短称低廊。本是山头物，今为砌下芳。千丛相向背，万朵互低昂。照灼连朱槛，玲珑映粉墙。风来添意态，日出助晶光。渐绽胭脂萼，犹含琴轸房。离披乱剪彩，斑驳未匀妆。绛焰灯千炷，红裙妓一行。此时逢国色，何处觅天香。恐合栽金阙，思将献玉皇。好差青鸟使，封作百花王。,
小曲新词二首,白居易,霁色鲜宫殿，秋声脆管弦。圣明千岁乐，岁岁似今年。红裾明月夜，碧簟早秋时。好向昭阳宿，天凉玉漏迟。,
葺池上旧亭,白居易,池月夜凄凉，池风晓萧飒。欲入池上冬，先葺池中阁。向暖窗户开，迎寒帘幕合。苔封旧瓦木，水照新朱蜡。软火深土炉，香醪小瓷榼。中有独宿翁，一灯对一榻。,
早春闲行,白居易,莺早乍啼犹冷落，花寒欲发尚迟疑。,
九老图诗,白居易,雪作须眉云作衣，辽东华表鹤双归。当时一鹤犹希有，何况今逢两令威。,
人定,白居易,人定月胧明，香消枕簟清。翠屏遮烛影，红袖下帘声。坐久吟方罢，眠初梦未成。谁家教鹦鹉，故故语相惊。,
辱牛仆射一札寄诗篇遇物寄怀情,白居易,风云聚散期难定，鱼鸟飞沈势不同。,
期不至,白居易,红烛清樽久延伫，出门入门天欲曙。星稀月落竟不来，烟柳胧胧鹊飞去。,
张常侍池凉夜闲宴赠诸公,白居易,竹桥新月上，水岸凉风至。对月五六人，管弦三两事。留连池上酌，款曲城外意。或啸或讴吟，谁知此闲味。回看市朝客，矻矻趋名利。朝忙少游宴，夕困多眠睡。清凉属吾徒，相逢勿辞醉。,
天竺寺七叶堂避暑,白居易,郁郁复郁郁，伏热何时毕。行入七叶堂，烦暑随步失。檐雨稍霏微，窗风正萧瑟。清宵一觉睡，可以销百疾。,
魏堤有怀,白居易,魏王堤下水，声似使君滩。惆怅回头听，踌蹰立马看。荡风波眼急，翻雪浪心寒。忆得瞿唐事，重吟行路难。,
送吕漳州,白居易,今朝一壶酒，言送漳州牧。半自要闲游，爱花怜草绿。花前下鞍马，草上携丝竹。行客饮数杯，主人歌一曲。端居惜风景，屡出劳僮仆。独醉似无名，借君作题目。,
三年别,白居易,悠悠一别已三年，相望相思明月天。肠断青天望明月，别来三十六回圆。,
安稳眠,白居易,家虽日渐贫，犹未苦饥冻。身虽日渐老，幸无急病痛。眼逢闹处合，心向闲时用。既得安稳眠，亦无颠倒梦。,
自题酒库,白居易,野鹤一辞笼，虚舟长任风。送愁还闹处，移老入闲中。身更求何事，天将富此翁。此翁何处富，酒库不曾空。刘仁轨诗云：天将富此翁。以一醉为富也。,
斋月静居,白居易,病来心静一无思，老去身闲百不为。忽忽眼尘犹爱睡，些些口业尚夸诗。荤腥每断斋居月，香火常亲宴坐时。万虑消停百神泰，唯应寂寞杀三尸。,
送鹤与裴相临别赠诗,白居易,司空爱尔尔须知，不信听吟送鹤诗。羽翮势高宁惜别，稻粱恩厚莫愁饥。夜栖少共鸡争树，晓浴先饶凤占池。稳上青云勿回顾，的应胜在白家时。,
元微之除浙东观察使，喜得杭越邻州，先赠长,白居易,稽山镜水欢游地，犀带金章荣贵身。官职比君虽校小，封疆与我且为邻。郡楼对玩千峰月，江界平分两岸春。杭越风光诗酒主，相看更合与何人。,
读鄂公传,白居易,高卧深居不见人，功名斗薮似灰尘。唯留一部清商乐，月下风前伴老身。,
苏州李中丞以元日郡斋感怀诗寄微之及予，辄,白居易,白首余杭白太守，落魄抛名来已久。一辞渭北故园春，再把江南新岁酒。杯前笑歌徒勉强，镜里形容渐衰朽。领郡惭当潦倒年，邻州喜得平生友。长洲草接松江岸，曲水花连镜湖口。老去还能痛饮无，春来曾作闲游否。凭莺传语报李六，倩雁将书与元九。莫嗟一日日催人，且贵一年年入手。,
赠朱道士,白居易,仪容白皙上仙郎，方寸清虚内道场。两翼化生因服药，三尸饿死为休粮。醮坛北向宵占斗，寝室东开早纳阳。尽日窗间更无事，唯烧一炷降真香。,
酬皇甫庶子见寄,白居易,掌纶不称吾应笑，典郡无能我自知。别诏忽惊新命出，同寮偶与夙心期。春坊潇洒优闲地，秋鬓苍浪老大时。独占二疏应未可，龙楼见拟觅分司。,
杪秋独夜,白居易,无限少年非我伴，可怜清夜与谁同。欢娱牢落中心少，亲故凋零四面空。红叶树飘风起后，白须人立月明中。前头更有萧条物，老菊衰兰三两丛。,
早春忆微之,白居易,昏昏老与病相和，感物思君叹复歌。声早鸡先知夜短，色浓柳最占春多。沙头雨染斑斑草，水面风驱瑟瑟波。可道眼前光景恶，其如难见故人何。,
官舍闲题,白居易,职散优闲地，身慵老大时。送春唯有酒，销日不过棋。禄米獐牙稻，园蔬鸭脚葵。饱餐仍晏起，馀暇弄龟儿。,
和友人洛中春感,白居易,莫悲金谷园中月，莫叹天津桥上春。若学多情寻往事，人间何处不伤神？,
送张南简入蜀,白居易,昨日诏书下，求贤凡陆沈。无论能与否，皆起徇名心。君独南游去，云山蜀路深。,
寄山僧　时年五十。,白居易,眼看过半百，早晚扫岩扉。白首谁能住，青山自不归。百千万劫障，四十九年非。会拟抽身去，当风斗擞衣。,
中书寓直,白居易,缭绕宫墙围禁林，半开阊阖晓沈沈。天晴更觉南山近，月出方知西掖深。病对词头惭彩笔，老看镜面愧华簪。自嫌野物将何用，土木形骸麋鹿心。,
重寄别微之,白居易,凭仗江波寄一辞，不须惆怅报微之。犹胜往岁峡中别，滟五预堆边招手时。,
送令狐相公赴太原,白居易,六纛双旌万铁衣，并汾旧路满光辉。青衫书记何年去，红旆将军昨日归。藩镇例驱红旆诗作马蹄随笔走，猎酣鹰翅伴觥飞。北都莫作多时计，再为苍生入紫微。,
汴河路有感,白居易,三十年前路，孤舟重往还。绕身新眷属，举目旧乡关。事去唯留水，人非但见山。啼襟与愁鬓，此日两成斑。,
忆晦叔,白居易,游山弄水携诗卷，看月寻花把酒杯。六事尽思君作伴，几时归到洛阳来？,
送陕府王大夫,白居易,金马门前回剑珮，铁牛城下拥旌旗。他时万一为交代，留取甘棠三两枝。,
送徐州高仆射赴镇,白居易,大红旆引碧幢旌，新拜将军指点行。战将易求何足贵，书生难得始堪荣。离筵歌舞花丛散，候骑刀枪雪队迎。应笑蹉跎白头尹，风尘唯管洛阳城。,
茅城驿,白居易,汴河无景思，秋日又凄凄。地薄桑麻瘦，村贫屋舍低。早苗多间草，浊水半和泥。最是萧条处，茅城驿向西。,
题杨颖士西亭,白居易,静得亭上境，远谐尘外踪。凭轩东南望，鸟灭山重重。竹露冷烦襟，杉风清病容。旷然宜真趣，道与心相逢。即此可遗世，何必蓬壶峰。,
偶题阁下厅,白居易,静爱青苔院，深宜白发翁。貌将松共瘦，心与竹俱空。暖有低檐日，春多扬幕风。平生闲境界，尽在五言中。,
送客之湖南,白居易,年年渐见南方物，事事堪伤北客情。山鬼趫跳唯一足，峡猿哀怨过三声。帆开青草湖中去，衣湿黄梅雨里行。别后双鱼难定寄，近来潮不到湓城。,
莫走柳条词送别,白居易,南陌伤心别，东风满把春。莫欺杨柳弱，劝酒胜于人。,
酬舒三员外见赠长句,白居易,自请假来多少日，五旬光景似须臾。已判到老为狂客，不分当春作病夫。杨柳花飘新白雪，樱桃子缀小红珠。头风不敢多多饮，能酌三分相劝无？,
雪后过集贤裴令公旧宅有感,白居易,梁王捐馆后，枚叟过门时。有泪人还泣，无情雪不知。台亭留尽在，宾客散何之？唯有萧条雁，时来下故池。,
元家花,白居易,今日元家宅，樱桃发几枝。稀稠与颜色，一似去年时。失却东园主，春风可得知？,
睡觉偶吟,白居易,官初罢后归来夜，天欲明前睡觉时。起坐思量更无事，身心安乐复谁知？,
隐几,白居易,身适忘四支，心适忘是非。既适又忘适，不知吾是谁。百体如槁木，兀然无所知。方寸如死灰，寂然无所思。今日复明日，身心忽两遗。行年三十九，岁暮日斜时。四十心不动，吾今其庶几？,
感旧诗卷,白居易,夜深吟罢一长吁，老泪灯前湿白须。二十年前旧诗卷，十人酬和九人无。,
寄绝句,白居易,平生相见即眉开，静念无如李与崔。各是天涯为刺史，缘何不觅九江来？,
凉风叹,白居易,昨夜凉风又飒然，萤飘叶坠卧床前。逢秋莫叹须知分，已过潘安三十年。,
秘书省中忆旧山,白居易,厌从薄宦校青简，悔别故山思白云。犹喜兰台非傲吏，归时应免动移文。,
闻夜砧,白居易,谁家思妇秋捣帛？月苦风凄砧杵悲。八月九日正长夜，千声万声无了时。应到天明头尽白，一声添得一茎丝。,
送考功崔郎中赴阙,白居易,称意新官又少年，秋凉身健好朝天。青云上了无多路，却要徐驱稳着鞭。,
赠皇甫宾客,白居易,轻衣稳马槐阴路，渐近东来渐少尘。耳闹久憎闻俗事，眼明初喜见闲人。昔曾对作承华相，今复连为博望宾。始信淡交宜久远，与君转老转相亲。,
梨园弟子,白居易,白头垂泪话梨园，五十年前雨露恩。莫问华清今日事，满山红叶锁宫门。,
闻歌者唱微之诗,白居易,新诗绝笔声名歇，旧卷生尘箧笥深。时向歌中闻一句，未容倾耳已伤心。,
箬岘东池,白居易,箬岘亭东有小池，早荷新荇绿参差。中宵把火行人发，惊起双栖白鹭鸶。,
赠皇甫庶子,白居易,何因散地共徘徊，人道君才我不才。骑少马蹄生易蹶，用稀印锁涩难开。妻知年老添衣絮，婢报天寒拨酒醅。更愧小胥咨拜表，单衫冲雪夜深来。,
别春炉,白居易,暖阁春初入，温炉兴稍阑。晚风犹冷在，夜火且留看。独宿相依久，多情欲别难。谁能共天语，长遣四时寒？,
闺妇,白居易,斜凭绣床愁不动，红销带缓绿鬟低。辽阳春尽无消息，夜合花前日又西。,
云和,白居易,非琴非瑟亦非筝，拨柱推弦调未成。欲散白头千万恨，只消红袖两三声。,
答梦得秋日书怀见寄,白居易,幸免非常病，甘当本分衰。眼昏灯最觉，腰瘦带先知。树叶霜红日，髭须雪白时。悲愁缘欲老，老过却无悲。,
夜凉,白居易,露白风清庭户凉，老人先着夹衣裳。舞腰歌袖抛何处，唯对无弦琴一张。,
秋夜听高调凉州,白居易,楼上金风声渐紧，月中银字韵初调。促张弦柱吹高管，一曲凉州入泬寥。,
友人夜访,白居易,檐间清风簟，松下明月杯。幽意正如此，况乃故人来。,
城东闲行因题尉迟司业水阁,白居易,闲绕洛阳城，无人知姓名。病乘篮舆出，老著茜衫行。处处花相引，时时酒一倾。借君溪阁上，醉咏两三声。,
答苏六,白居易,但喜暑随三伏去，不知秋送二毛来。更无别计相宽慰，故遣阳关劝一杯。,
寄皇甫七,白居易,孟夏爱吾庐，陶潜语不虚。花樽飘落酒，风案展开书。邻女偷新果，家僮漉小鱼。不知皇甫七，池上兴何如？,
路上寄银匙与阿龟,白居易,谪宦心都惯，辞乡去不难。缘留龟子住，涕泪一阑干。小子须娇养，邹婆为好看。银匙封寄汝，忆我即加餐。,
叹病鹤,白居易,右翅低垂左胫伤，可怜风貌甚昂藏。亦知白日青天好，未要高飞且养疮。,
罗子,白居易,有女名罗子，生来才两春。我今年已长，日夜二毛新。顾念娇啼面，思量老病身。直应头似雪，始得见成人。,
吉祥寺见钱侍郎题名,白居易,云雨三年别，风波万里行。愁来正萧索，况见古人名。,
代林园戏赠,白居易,南院今秋游宴少，西坊近日往来频。假如宰相池亭好，作客何如作主人。,
宿樟亭驿,白居易,夜半樟亭驿，愁人起望乡。月明何所见？潮水白茫茫。,
宿东林寺,白居易,经窗灯焰短，僧炉火气深。索落庐山夜，风雪宿东林。,
忆洛下故园　时淮汝寇戎未灭。,白居易,浔阳迁谪地，洛阳离乱年。烟尘三川上，炎瘴九江边。乡心坐如此，秋风仍飒然。,
过永宁,白居易,村杏野桃繁似雪，行人不醉为谁开。赖逢山县卢明府，引我花前劝一杯。,
秋寒,白居易,雪鬓年颜老，霜庭景气秋。病看妻捡药，寒遣婢梳头。身外名何有，人间事且休。澹然方寸内，唯拟学虚舟。,
答客问杭州,白居易,为我踟蹰停酒盏，与君约略说杭州。山名天竺堆青黛，湖号钱唐泻绿油。大屋檐多装雁齿，小航船亦画龙头。所嗟水路无三百，官系何因得再游？,
劝梦得酒,白居易,谁人功画麒麟阁？何客新投魑魅乡？两处荣枯君莫问，残春更醉两三场。,
闲园独赏,白居易,午后郊园静，晴来景物新。雨添山气色，风借水精神。永日若为度，独游何所亲。仙禽狎君子，芳树倚佳人。蚁斗王争肉，蜗移舍逐身。蝶双知伉俪，蜂分见君臣。蠢蠕形虽小，逍遥性即均。不知鹏与鷃，相去几微尘。,
醉题候仙亭,白居易,蹇步垂朱绶，华缨映白须。何因驻衰老？只有且欢娱。酒兴还应在，诗情可便无？登山与临水，犹未要人扶。,
早服云母散,白居易,晓服云英漱井华，寥然身若在烟霞。药销日晏三匙饭，酒渴春深一碗茶。每夜坐禅观水月，有时行醉玩风花。净名事理人难解，身不出家心出家。,
虚白堂,白居易,虚白堂前衙退后，更无一事到中心。移床就日檐间卧，卧咏闲诗侧枕琴。,
醉中重留梦得,白居易,刘郎刘郎莫先起，苏台苏台隔云水。酒醆来从一百分，马头去便三千里。,
病中对病鹤,白居易,同病病夫怜病鹤，精神不损翅翎伤。未堪再举摩霄汉，只合相随觅稻粱。但作悲吟和嘹唳，难将俗貌对昂藏。唯应一事宜为伴，我发君毛俱似霜。,
劝欢,白居易,火急欢娱慎勿迟，眼看老病悔难追。尊前花下歌筵里，会有求来不得时。,
乐世　一名六幺。,白居易,管急弦繁拍渐稠，绿腰宛转曲终头。诚知乐世声声乐，老病人听未免愁。,
问鹤,白居易,乌鸢争食雀争窠，独立池边风雪多。尽日蹋冰翘一足，不鸣不动意如何。,
代鹤答,白居易,鹰爪攫鸡鸡肋折，鹘拳蹴雁雁头垂。何如敛翅水边立，飞上云松栖稳枝？,
小岁日对酒吟钱湖州所寄诗,白居易,独酌无多兴，闲吟有所思。一杯新岁酒，两句故人诗。杨柳初黄日，髭须半白时。蹉跎春气味，彼此老心知。,
过温尚书旧庄,白居易,白石清泉抛济口，碧幢红旆照河阳。村人都不知时事，犹自呼为处士庄。,
候仙亭同诸客醉作,白居易,谢安山下空携妓，柳恽洲边只赋诗。争及湖亭今日会，嘲花咏水赠蛾眉。,
独酌忆微之　时对所赠盏。,白居易,独酌花前醉忆君，与君春别又逢春。惆怅银杯来处重，不曾盛酒劝闲人。,
送兖州崔大夫驸马赴镇,白居易,戚里夸为贤驸马，儒家认作好诗人。鲁侯不得辜风景，沂水年年有暮春。,
二月五日花下作,白居易,二月五日花如雪，五十二人头似霜。闻有酒时须笑乐，不关身事莫思量。羲和趁日沉西海，鬼伯驱人葬北邙。只有且来花下醉，从人笑道老颠狂。,
偶宴有怀,白居易,遇兴寻文客，因欢命酒徒。春游忆亲故，夜会似京都。诗思闲仍在，乡愁醉暂无。狂来欲起舞，惭见白髭须。,
酬王十八见寄,白居易,秋思太白峰头雪，晴忆仙游洞口云。未报皇恩归未得，惭君为寄北山文。,
洛阳春,白居易,洛阳陌上春长在，惜别今来二十年。唯觅少年心不得，其馀万事尽依然。,
湖中自照,白居易,重重照影看容鬓，不见朱颜见白丝。失却少年无处觅，泥他湖水欲何为。,
赠苏炼师,白居易,两鬓苍然心浩然，松窗深处药炉前。携将道士通宵语，忘却花时尽日眠。明镜懒开长在匣，素琴欲弄半无弦。犹嫌庄子多词句，只读逍遥六七篇。,
奉送三兄,白居易,少年曾管二千兵，昼听笙歌夜斫营。自反丘园头尽白，每逢旗鼓眼犹明。杭州暮醉连床卧，吴郡春游并马行。自愧阿连官职慢，只教兄作使君兄。,
尝黄醅新酎忆微之,白居易,世间好物黄醅酒，天下闲人白侍郎。爱向卯时谋洽乐，亦曾酉日放粗狂。醉来枕麴贫如富，身后堆金有若亡。诗云：一醉曰富。元九计程殊未到，瓮头一盏共谁尝？,
湖亭晚归,白居易,尽日湖亭卧，心闲事亦稀。起因残醉醒，坐待晚凉归。松雨飘藤帽，江风透葛衣。柳堤行不厌，沙软絮霏霏。,
吴樱桃,白居易,含桃最说出东吴，香色鲜秾气味殊。洽恰举头千万颗，婆娑拂面两三株。鸟偷飞处衔将火，人摘争时蹋破珠。可惜风吹兼雨打，明朝后日即应无。,
官宅,白居易,红紫共纷纷，只承老使君。移舟木兰棹，行酒石榴裙。水色窗窗见，花香院院闻。恋他官舍住，双鬓白如云。,
夜调琴忆崔少卿,白居易,今夜调琴忽有情，欲弹惆怅忆崔卿。何人解爱中徽上，秋思头边八九声。,
晚起闲行,白居易,皤然一老子，拥裘仍隐几。坐稳夜忘眠，卧安朝不起。起来无可作，闭目时叩齿。静对铜炉香，暖漱银瓶水。午斋何俭洁，饼与蔬而已。西寺讲楞伽，闲行一随喜。,
凉夜有怀,白居易,念别感时节，早蛩闻一声。风帘夜凉入，露簟秋意生。灯尽梦初罢，月斜天未明。暗凝无限思，起傍药阑行。,
赠昙禅师　梦中作,白居易,五年不入慈恩寺，今日寻师始一来。欲知火宅焚烧苦，方寸如今化作灰。,
晓寝,白居易,转枕重安寝，回头一欠伸。纸窗明觉晓，布被暖知春。莫强疏慵性，须安老大身。鸡鸣一觉睡，不博早朝人。,
木芙蓉花下招客饮,白居易,晚凉思饮两三杯，召得江头酒客来。莫怕秋无伴醉物，水莲花尽木莲开。,
宣州崔大夫阁老忽以近诗数十首见示，吟讽之,白居易,谢玄晖殁吟声寝，郡阁寥寥笔砚闲。无复新诗题壁上，虚教远岫列窗间。谢宣城郡内诗云：窗中列远岫。忽惊歌雪今朝至，必恐文星昨夜还。再喜宣城章句动，飞觞遥贺敬亭山。谢又有题敬亭山诗，并见文选中。,
饮后夜醒,白居易,黄昏饮散归来卧，夜半人扶强起行。枕上酒容和睡醒，楼前海月伴潮生。将归梁燕还重宿，欲灭窗灯却复明。直至晓来犹妄想，耳中如有管弦声。,
山枇杷花二首,白居易,万重青嶂蜀门口，一树红花山顶头。春尽忆家归未得，低红如解替君愁。叶如裙色碧绡浅，花似芙蓉红粉轻。若使此花兼解语，推囚御史定违程。,
自思益寺次楞伽寺作,白居易,朝从思益峰游后，晚到楞伽寺歇时。照水姿容虽已老，上山筋力未全衰。行逢禅客多相问，坐倚渔舟一自思。犹去悬车十五载，休官非早亦非迟。,
宿蓝桥对月,白居易,昨夜凤池头，今夜蓝溪口。明月本无心，行人自回首。新秋松影下，半夜钟声后。清影不宜昏，聊将茶代酒。,
亚枝花,白居易,山邮花木似平阳，愁杀多情骢马郎。还似升平池畔坐，低头向水自看妆。,
赠李兵马使,白居易,身得贰师馀气概，家藏都尉旧诗章。江南别有楼船将，燕颔虬须不姓杨。,
销暑,白居易,何以销烦暑，端居一院中。眼前无长物，窗下有清风。热散由心静，凉生为室空。此时身自得，难更与人同。,
行香归,白居易,出作行香客，归如坐夏僧。床前双草屦，檐下一纱灯。珮委腰无力，冠欹发不胜。鸾台龙尾道，合尽少年登。,
严十八郎中在郡日，改制东南楼，因名清辉，,白居易,严郎置兹楼，立名曰清辉。未及署花榜，遽征还粉闱。去来三四年，尘土登者稀。今春新太守，洒扫施帘帏。院柳烟婀娜，檐花雪霏微。看山倚前户，待月阐东扉。碧窗戛瑶瑟，朱栏飘舞衣。烧香卷幕坐，风燕双双飞。君作不得住，我来幸因依。始知天地间，灵境有所归。,
委顺,白居易,山城虽荒芜，竹树有嘉色。郡俸诚不多，亦足充衣食。外累由心起，心宁累自息。尚欲忘家乡，谁能算官职？宜怀齐远近，委顺随南北。归去诚可怜，天涯住亦得。,
见李苏州示男阿武诗自感成咏,白居易,遥羡青云里，祥鸾正引雏。自怜苍海畔，老蚌不生珠。,
自叹二首,白居易,形羸自觉朝餐减，睡少偏知夜漏长。实事渐消虚事在，银鱼金带绕腰光。二毛晓落梳头懒，两眼春昏点药频。唯有闲行犹得在，心情未到不如人。,
夭老,白居易,早世身如风里烛，暮年发似镜中丝。谁人断得人间事，少夭堪伤老又悲。,
写新诗寄微之偶题卷后,白居易,写了吟看满卷愁，浅红笺纸小银钩。未容寄与微之去，已被人传到越州。,
登天宫阁,白居易,午时乘兴出，薄暮未能还。高上烟中阁，平看雪后山。委形群动里，任性一生间。洛下多闲客，其中我最闲。,
戏醉客,白居易,莫言鲁国书生懦，莫把杭州刺史欺。醉客请君开眼望，绿杨风下有红旗。,
赋得边城角,白居易,边角两三枝，霜天陇上儿。望乡相并立，向月一时吹。战马头皆举，征人手尽垂。呜呜三奏罢，城上展旌旗。,
招山僧,白居易,能入城中乞食否，莫辞尘土污袈裟。欲知住处东城下，绕竹泉声是白家。,
想归田园,白居易,恋他朝市求何事，想取丘园乐此身。千首恶诗吟过日，一壶好酒醉销春。归乡年亦非全老，罢郡家仍未苦贫。快活不知如我者，人间能有几多人？,
开龙门八节石滩诗二首,白居易,铁凿金锤殷若雷，八滩九石剑棱摧。竹篙桂楫飞如箭，百筏千艘鱼贯来。振锡导师凭众力，挥金退傅施家财。他时相逐四方去，莫虑尘沙路不开。七十三翁旦暮身，誓开险路作通津。夜舟过此无倾覆，朝胫从今免苦辛。十里叱滩变河汉，八寒阴狱化阳春。我身虽殁心长在，暗施慈悲与后人。,
初到洛下闲游,白居易,汉庭重少身宜退，洛下闲居迹可逃。趁伴入朝应老丑，寻春放醉尚粗豪。诗携彩纸新装卷，酒典绯花旧赐袍。曾在东方千骑上，至今躞蹀马头高。,
疑梦二首,白居易,莫惊宠辱虚忧喜，莫计恩雠浪苦辛。黄帝孔丘无处问，安知不是梦中身。鹿疑郑相终难辨，蝶花庄生讵可知。假使如今不是梦，能长于梦几多时。,
题岐王旧山池石壁,白居易,树深藤老竹回环，石壁重重锦翠斑。俗客看来犹解爱，忙人到此亦须闲。况当霁景凉风后，如在千岩万壑间。黄绮更归何处去，洛阳城内有商山。,
鹤答鸢,白居易,无妨自是莫相非，清浊高低各有归。鸾鹤群中彩云里，几时曾见喘鸢飞？,
松下琴赠客,白居易,松寂风初定，琴清夜欲阑。偶因群动息，试拨一声看。寡鹤当徽怨，秋泉应指寒。惭君此倾听，本不为君弹。,
和武相公感韦令公旧池孔雀,白居易,索莫少颜色，池边无主禽。难收带泥翅，易结著人心。顶毳落残碧，尾花销暗金。放归飞不得，云海故巢深。,
听竹枝赠李侍御,白居易,巴童巫女竹枝歌，懊恼何人怨咽多。暂听遣君犹怅望，长闻教我复如何。,
涂山寺独游,白居易,野径行无伴，僧房宿有期。涂山来去熟，唯是马蹄知。,
感樱桃花因招饮客,白居易,樱桃昨夜开如雪，鬓发今年白似霜。渐觉花前成老丑，何曾酒后更颠狂。谁能闻此来相劝，共泥春风醉一场？,
病疮,白居易,门有医来往，庭无客送迎。病销谈笑兴，老足叹嗟声。鹤伴临池立，人扶下砌行。脚疮春断酒，那得有心情。,
画木莲花图寄元郎中,白居易,花房腻似红莲朵，艳色鲜如紫牡丹。唯有诗人能解爱，丹青写出与君看。,
种白莲,白居易,吴中白藕洛中栽，莫恋江南花懒开。万里携归尔知否，红蕉朱槿不将来。,
答尉迟少监水阁重宴,白居易,人情依旧岁华新，今日重招往日宾。鸡黍重回千里驾，林园闇换四年春。水轩平写琉璃镜，草岸斜铺翡翠茵。闻道经营费心力，忍教成后属他人。,
和刘郎中伤鄂姬,白居易,不独君嗟我亦嗟，西风北雪杀南花。不知月夜魂归处，鹦鹉洲头第几家？姬，鄂人也。,
喜裴涛使君携诗见访醉中戏赠,白居易,忽闻扣户醉吟声，不觉停杯倒屣迎。共放诗狂同酒癖，与君别是一亲情。,
送张常侍西归,白居易,二年花下为闲伴，一旦尊前弃老夫。西午桥街行怅望，南龙兴寺立踟蹰。洛城久住留情否，省骑重归称意无。出镇归朝但相访，此身应不离东都。,
醉题沈子明壁,白居易,不爱君池东十丛菊，不爱君池南万竿竹。爱君帘下唱歌人，色似芙蓉声似玉。我有阳关君未闻，若闻亦应愁杀君。,
和河南郑尹新岁对雪,白居易,白雪吟诗铃阁开，故情新兴两裴回。昔经勤苦照书卷，今助欢娱飘酒杯。楚客难酬郢中曲，吴公兼占洛阳才。铜街金谷春知否，又有诗人作尹来。,
吹笙内人出家,白居易,雨露难忘君念重，电泡易灭妾身轻。金刀已剃头然发，玉管休吹肠断声。新戒珠从衣里得，初心莲向火中生。道场夜半香花冷，犹在灯前礼佛名。,
东楼醉,白居易,天涯深峡无人地，岁暮穷阴欲夜天。不向东楼时一醉，如何拟过二三年？,
宿窦使君庄水亭,白居易,使君何在在江东，池柳初黄杏欲红。有兴即来闲便宿，不知谁是主人翁。,
自劝,白居易,忆昔羁贫应举年，脱衣典酒曲江边。十千一斗犹赊饮，何况官供不着钱。,
东楼招客夜饮,白居易,莫辞数数醉东楼，除醉无因破得愁。唯有绿樽红烛下，暂时不似在忠州。,
龙门下作,白居易,龙门涧下濯尘缨，拟作闲人过此生。筋力不将诸处用，登山临水咏诗行。,
谕妓,白居易,烛泪夜粘桃叶袖，酒痕春污石榴裙。莫辞辛苦供欢宴，老后思量悔煞君。,
寄题杨万州四望楼,白居易,江上新楼名四望，东西南北水茫茫。无由得与君携手，同凭栏干一望乡。,
洛下诸客就宅相送偶题西亭,白居易,几榻临池坐，轩车冒雪过。交亲致杯酒，僮仆解笙歌。流岁行将晚，浮荣得几多？林泉应问我，不住意如何？,
梦得得新诗,白居易,池上今宵风月凉，闲教少乐理霓裳。集仙殿里新词到，便播笙歌作乐章。,
看花屋,白居易,忽惊映树新开屋，却似当檐故种花。可惜年年红似火，今春始得属元家。,
临都驿答梦得六言二首,白居易,扬子津头月下，临都驿里灯前。昨日老于前日，去年春似今年。谢守归为秘监，冯公老作郎官。前事不须问著，新诗且更吟看。,
喜钱左丞再除华州以诗伸贺,白居易,左辖辍中台，门东委上才。彤襜经宿到，绛帐及春开。民望恳难夺，天心慈易回。那知不隔岁，重借寇恂来。,
题酒瓮呈梦得,白居易,若无清酒两三瓮，争向白须千万茎？麴糵销愁真得力，光阴催老苦无情。凌烟阁上功无分，伏火炉中药未成。更拟共君何处去，且来同作醉先生。,
和钱华州题少华清光绝句,白居易,高情雅韵三峰守，主领清光管白云。自笑亦曾为刺史，苏州肥腻不如君。,
咏兴五首并序,白居易,七年四月，予罢河南府，归履道第。庐舍自给，衣储自充，无欲无营，或歌或舞，颓然自适，盖河洛间一幸人也。遇兴发咏，偶成五章，各以首句命为题目。,
迂叟,白居易,一辞魏阙就商宾，散地闲居八九春。初时被目为迂叟，近日蒙呼作隐人。冷暖俗情谙世路，是非闲论任交亲。应须绳墨机关外，安置疏愚钝滞身。,
城西别元九,白居易,城西三月三十日，别友辞春两恨多。帝里却归犹寂寞，通州独去又如何。,
陈家紫藤花下赠周判官,白居易,藤花无次第，万朵一时开。不是周从事，何人唤我来。,
巴水,白居易,城下巴江水，春来似麹尘。软沙如渭曲，斜岸忆天津。影蘸新黄柳，香浮小白蘋。临流搔首坐，惆怅为何人。,
能无愧,白居易,十两新绵褐，披行暖似春。一团香絮枕，倚坐稳于人。婢仆遣他尝药草，儿孙与我拂衣巾。回看左右能无愧，养活枯残废退身。,
喜山石榴花开　去年自庐山移来。,白居易,忠州州里今日花，庐山山头去年树。已怜根损斩新栽，还喜花开依旧数。赤玉何人少琴轸？红缬谁家合罗裤？但知烂熳恣情开，莫怕南宾桃李妒。,
杏园花下赠刘郎中,白居易,怪君把酒偏惆怅，曾是贞元花下人。自别花来多少事，东风二十四回春。,
招韬光禅师,白居易,白屋炊香饭，荤膻不入家。滤泉澄葛粉，洗手摘藤花。青芥除黄叶，红姜带紫芽。命师相伴食，斋罢一瓯茶。,
晚从省归,白居易,朝回北阙值清晨，晚出南宫送暮春。入去丞郎非散秩，归来诗酒是闲人。犹思泉石多成梦，尚叹簪裾未离身。终是不如山下去，心头眼底两无尘。,
和尝新酒,白居易,空腹尝新酒，偶成卯时醉。醉来拥褐裘，直至斋时睡。静酣不语笑，真寝无梦寐。殆欲忘形骸，讵知属天地。酲余和未散，起坐澹无事。举臂一欠伸，引琴弹秋思。,
北窗闲坐,白居易,虚窗两丛竹，静室一炉香。门外红尘合，城中白日忙。无烦寻道士，不要学仙方。自有延年术，心闲岁月长。,
留题开元寺上方,白居易,东寺台阁好，上方风景清。数来犹未厌，长别岂无情。恋水多临坐，辞花剩绕行。最怜新岸柳，手种未全成。,
别种东坡花树两绝,白居易,三年留滞在江城，草树禽鱼尽有情。何处殷勤重回首？东坡桃李种新成。花林好住莫憔悴，春至但知依旧春。楼上明年新太守，不妨还是爱花人。,
冬日早起闲咏,白居易,水塘耀初旭，风竹飘余霰。幽境虽目前，不因闲不见。晨起对炉香，道经寻两卷。晚坐拂琴尘，秋思弹一遍。此外更无事，开樽时自劝。何必东风来，一杯春上面。,
山游示小妓,白居易,双鬟垂未合，三十才过半。本是绮罗人，今为山水伴。春泉共挥弄，好树同攀玩。笑容共底迷，酒思风前乱。红凝舞袖急，黛惨歌声缓。莫唱杨柳枝，无肠与君断。,
和令狐仆射小饮听阮咸,白居易,掩抑复凄清，非琴不是筝。还弹乐府曲，别占阮家名。古调何人识，初闻满座惊。落盘珠历历，摇佩玉铮铮。似劝杯中物，如含林下情。时移音律改，岂是昔时声。,
绣妇叹,白居易,连枝花样绣罗襦，本拟新年饷小姑。自觉逢春饶怅望，谁能每日趁功夫。针头不解愁眉结，线缕难穿泪脸珠。虽凭绣床都不绣，同床绣伴得知无？,
恨词,白居易,翠黛眉低敛，红珠泪暗销。从来恨人意，不省似今朝。,
寄卢协律,白居易,满卷玲珑实碎金，展开无不称人心。晓眉歌得白居易，貌卓{两字左均加兀}卢郎更敢寻。,
送敏中归豳宁幕,白居易,六十衰翁儿女悲，傍人应笑尔应知。弟兄垂老相逢日，杯酒临欢欲散时。前路加餐须努力，今宵尽醉莫推辞。司徒知我难为别，直过秋归未讶迟。,
江上吟元八绝句,白居易,大江深处月明时，一夜吟君小律诗。应有水仙潜出听，翻将唱作步虚词。,
日长,白居易,日长昼加餐，夜短朝余睡。春来寝食间，虽老犹有味。林塘得芳景，园曲生幽致。爱水多棹舟，惜花不扫地。幸无眼下病，且向樽前醉。身外何足言，人间本无事。,
三月三十日作,白居易,今朝三月尽，寂寞春事毕。黄鸟渐无声，朱樱新结实。临风独长叹，此叹意非一。半百过九年，艳阳残一日。随年减欢笑，逐日添衰疾。且遣花下歌，送此杯中物。,
晚归香山寺因咏所怀,白居易,我年日已老，我身日已闲。闲出都门望，但见水与山。关塞碧岩岩，伊流清潺潺。中有古精舍，轩户无扃关。岸草歇可藉，径萝行可攀。朝随浮云出，夕与飞鸟还。吾道本迂拙，世途多险艰。尝闻嵇吕辈，尤悔生疏顽。巢悟入箕颍，皓知返商巅。岂唯乐肥遁，聊复祛忧患。吾亦从此去，终老伊嵩间。,
题崔常侍济源庄,白居易,谷口谁家住，云扃锁竹泉。主人何处去，萝薜换貂蝉。籍在金闺内，班排玉扆前。诚知忆山水，归得是何年？,
崔湖州赠红石琴荐焕如锦文，无以答之，以诗,白居易,赪锦支绿绮，韵同相感深。千年古涧石，八月秋堂琴。引出山水思，助成金玉音。人间无可比，比我与君心。,
香山寺石楼潭夜浴,白居易,炎光昼方炽，暑气宵弥毒。摇扇风甚微，褰裳汗霢霂。起向月下行，来就潭中浴。平石为浴床，洼石为浴斛。绡巾薄露顶，草屦轻乘足。清凉咏而归，归上石楼宿。,
代梦得吟,白居易,后来变化三分贵，同辈凋零太半无。世上争先从尽汝，人间斗在不如吾。竿头已到应难久，局势虽迟未必输。不见山苗与林叶，迎春先绿亦先枯。,
雨中题衰柳,白居易,湿屈青条折，寒飘黄叶多。不知秋雨意，更遣欲如何？,
同梦得醉后戏赠,白居易,唯欠与君同制令，一时封作醉乡侯。,
杨家南亭,白居易,小亭门向月斜开，满地凉风满地苔。此院好弹秋思处，终须一夜抱琴来。,
席上答微之,白居易,我住浙江西，君去浙江东。勿言一水隔，便与千里同。富贵无人劝君酒，今宵为我尽杯中。,
朝回和元少尹绝句,白居易,朝客朝回回望好，尽纡朱紫佩金银。此时独与君为伴，马上青袍唯两人。,
答微之上船后留别,白居易,烛下尊前一分手，舟中岸上两回头。归来虚白堂中梦，合眼先应到越州。,
新妇石,白居易,堂堂不语望夫君，四畔无家石作邻。蝉鬓一梳千岁髻，蛾眉长扫万年春。雪为轻粉凭风拂，霞作胭脂使日匀。莫道面前无宝鉴，月来山下照夫人。,
赠牛思黯,白居易,百寻竿上掷身难。,
宿西林寺,白居易,木落天晴山翠开，爱山骑马入山来。心知不及柴桑令，一宿西林便却回。柴桑令，刘遗民是也。,
听田顺儿歌,白居易,戛玉敲冰声未停，嫌云不遏入青冥。争得黄金满衫袖，一时抛与断年听？,
移山樱桃,白居易,亦知官舍非吾宅，且劚山樱满院栽。上佐近来多五考，少应四度见花开。,
自感,白居易,宴游寝食渐无味，杯酒管弦徒绕身。宾客欢娱僮仆饱，始知官职为他人。,
听曹刚琵琶兼示重莲,白居易,拨拨弦弦意不同，胡啼番语两玲珑。谁能截得曹刚手，插向重莲衣袖中？,
晚春登大云寺南楼赠常禅师,白居易,花尽头新白，登楼意若何？岁时春日少，世界苦人多。愁醉非因酒，悲吟不是歌。求师治此病，唯劝读楞伽。,
和刘郎中曲江春望见示,白居易,芳景多游客，衰翁独在家。肺伤妨饮酒，眼痛忌看花。寺路随江曲，宫墙夹树斜。羡君犹壮健，不枉度年华。,
题石山人,白居易,腾腾兀兀在人间，贵贱贤愚尽往还。膻腻筵中唯饮酒，歌钟会处独思山。存神不许三尸住，混俗无妨两鬓斑。除却余杭白太守，何人更解爱君闲？,
酬严十八郎中见示,白居易,口厌含香握厌兰，紫微青琐举头看。忽惊鬓后苍浪发，未得心中本分官。夜酌满容花色暖，秋吟切骨玉声寒。承明长短君应入，莫忆家江七里滩。,
题庐山山下汤泉,白居易,一眼汤泉流向东，浸泥浇草暖无功。骊山温水因何事，流入金铺玉甃中。,
初病风,白居易,六十八衰翁，乘衰百疾攻。朽株难免蠹，空穴易来风。肘痹宜生柳，头旋剧转蓬。恬然不动处，虚白在胸中。,
曲江独行招张十八,白居易,曲江新岁后，冰与水相和。南岸犹残雪，东风未有波。偶游身独自，相忆意如何？莫待春深去，花时鞍马多。,
看常州柘枝赠贾使君,白居易,莫惜新衣舞柘枝，也从尘污汗沾垂。料君即却归朝去，不见银泥衫故时。,
七年春题府厅,白居易,潦倒守三川，因循涉四年。推诚废钩距，示耻用蒲鞭。以此称公事，将何销俸钱？虽非好官职，岁久亦妨贤。,
爱咏诗,白居易,辞章讽咏成千首，心行归依向一乘。坐倚绳床闲自念，前生应是一诗僧。,
惜小园花,白居易,晓来红萼凋零尽，但见空枝四五株。前日狂风昨夜雨，残芳更合得存无？,
题周家歌者,白居易,清紧如敲玉，深圆似转簧。一声肠一断，能有几多肠？,
问远师,白居易,荤膻停夜食，吟咏散秋怀。笑问东林老，诗应不破斋？,
夜招晦叔,白居易,庭草留霜池结冰，黄昏钟绝冻云凝。碧毡帐上正飘雪，红火炉前初炷灯。高调秦筝一两弄，小花蛮榼二三升。为君更奏湘神曲，夜就侬来能不能？,
池边即事,白居易,毡帐胡琴出塞曲，兰塘越棹弄潮声。何言此处同风月，蓟北江南万里情。,
病入新正,白居易,枕上惊新岁，花前念旧欢。是身老所逼，非意病相干。风月情犹在，杯觞兴渐阑。便休心未伏，更试一春看。,
卧疾来早晚,白居易,卧疾来早晚，悬悬将十旬。婢能寻本草，犬不吠医人。酒瓮全生醭，歌筵半委尘。风光还欲好，争向枕前春。,
玉真张观主下小女冠阿容,白居易,绰约小天仙，生来十六年。姑山半峰雪，瑶水一枝莲。晚院花留立，春窗月伴眠。回眸虽欲语，阿母在傍边。,
病免后喜除宾客,白居易,卧在漳滨满十旬，起为商皓伴三人。从今且莫嫌身病，不病何由索得身？,
长安闲居,白居易,风竹松烟昼掩关，意中长似在深山。无人不怪长安住，何独朝朝暮暮闲？,
陕府王大夫相迎偶赠,白居易,紫微阁老自多情，白首园公岂要迎。伴我绿槐阴下歇，向君红旆影前行。纶巾发少浑欹仄，篮舆肩齐甚稳平。但问主人留几日，分司宾客去无程。,
别陕州王司马,白居易,笙歌惆怅欲为别，风景阑珊初过春。争得遣君诗不苦？黄河岸上白头人。,
萧庶子相过,白居易,半日停车马，何人在白家。殷勤萧庶子，爱酒不嫌茶。,
答尉迟少尹问所须,白居易,乍到频劳问所须，所须非玉亦非珠。爱君水阁宜闲咏，每有诗成许去无？,
咏闲,白居易,但有闲销日，都无事系怀。朝眠因客起，午饭伴僧斋。树合阴交户，池分水夹阶。就中今夜好，风月似江淮。,
梦行简,白居易,天气妍和水色鲜，闲吟独步小桥边。池塘草绿无佳句，虚卧春窗梦阿怜。,
寒食卧病,白居易,病逢佳节长叹息，春雨蒙蒙榆柳色。羸坐全非旧日容，扶行半是他人力。喧喧里巷踏青归，笑闭柴门度寒食。,
题新居呈王尹兼简府中三掾,白居易,弊宅须重葺，贫家乏羡财。桥凭川守造，树倩府僚栽。朱板新犹湿，红英暖渐开。仍期更携酒，倚槛看花来。,
酬裴相公见寄二绝,白居易,习静心方泰，劳生事渐稀。可怜安稳地，舍此欲何归？一双垂翅鹤，数首解嘲文。总是迂闲物，争堪伴相君？,
戏赠李十三判官,白居易,垂鞭相送醉醺醺，遥见庐山指似君。想君初觉从军乐，未爱香炉峰上云。,
和殷协律琴思,白居易,秋水莲冠春草裙，依稀风调似文君。烦君玉指分明语，知是琴心佯不闻。,
春雪过皇甫家,白居易,晚来篮舆雪中回，喜遇君家门正开。唯要主人青眼待，琴诗谈笑自将来。,
尝新酒忆晦叔二首,白居易,尊里看无色，杯中动有光。自君抛我去，此物共谁尝。世上强欺弱，人间醉胜醒。自君抛我去，此语更谁听。,
哭李三,白居易,去年渭水曲，秋时访我来。今年常乐里，春日哭君回。哭君仰问天，天意安在哉？若必夺其寿，何如不与才？落然身后事，妻病女婴孩。,
题流沟寺古松,白居易,烟叶葱茏苍麈尾，霜皮驳落紫龙鳞。欲知松老看尘壁，死却题诗几许人。,
逢张十八员外籍,白居易,旅思正茫茫，相逢此道傍。晓岚林叶暗，秋露草花香。白发江城守，青衫水部郎。客停同宿处，忽似夜归乡。,
感月悲逝者,白居易,存亡感月一潸然，月色今宵似往年。何处曾经同望月？樱桃树下后堂前。,
游平泉赠晦叔,白居易,照水容虽老，登山力未衰。欲眠先命酒，暂歇亦吟诗。且喜身无缚，终惭鬓有丝。回头语闲伴，闲校十年迟。,
玉泉寺南三里涧下，多深红踯躅，繁艳殊常，,白居易,玉泉南涧花奇怪，不似花丛似火堆。今日多情唯我到，每年无故为谁开。宁辞辛苦行三里，更与留连饮两杯。犹有一般辜负事，不将歌舞管弦来。,
及第后忆旧山,白居易,偶献子虚登上第，却吟招隐忆中林。春萝秋桂莫惆怅，纵有浮名不系心。,
夜泊旅望,白居易,少睡多愁客，中宵起望乡。沙明连浦月，帆白满船霜。近海江弥阔，迎秋夜更长。烟波三十宿，犹未到钱唐。,
期宿客不至,白居易,风飘雨洒帘帷故，竹映松遮灯火深。宿客不来嫌冷落，一尊酒对一张琴。,
且游,白居易,手里一杯满，心中百事休。春应唯仰醉，老更不禁愁。弄水回船尾，寻花信马头。眼看筋力减，游得且须游。,
题朗之槐亭,白居易,春风可惜无多日，家酝唯残软半瓶。犹望君归同一醉，篮舁早晚入槐亭。,
勉闲游,白居易,天时人事常多故，一岁春能几处游。不是尘埃便风雨，若非疾病即悲忧。贫穷心苦多无兴，富贵身忙不自由。唯有分司官恰好，闲游虽老未能休。,
郡中夜听李山人弹三乐,白居易,风琴秋拂匣，月户夜开关。荣启先生乐，姑苏太守闲。传声千古后，得意一时间。却怪钟期耳，唯听水与山。,
绝句代书赠钱员外,白居易,欲寻秋景闲行去，君病多慵我兴孤。可惜今朝山最好，强能骑马出来无？,
拣贡橘书情,白居易,洞庭贡橘拣宜精，太守勤王请自行。珠颗形容随日长，琼浆气味得霜成。登山敢惜驽骀力，望阙难伸蝼蚁情。疏贱无由亲跪献，愿凭朱实表丹诚。,
题新馆,白居易,曾为白社羁游子，今作朱门醉饱身。十万户州尤觉贵，二千石禄敢言贫。重裘每念单衣士，兼味常思旅食人。新馆寒来多少客，欲回歌酒暖风尘。,
同钱员外禁中夜直,白居易,宫漏三声知半夜，好风凉月满松筠。此时闲坐寂无语，药树影中唯两人。,
嵩阳观夜奏霓裳,白居易,开元遗曲自凄凉，况近秋天调是商。爱者谁人唯白尹，奏时何处在嵩阳。回临山月声弥怨，散入松风韵更长。子晋少姨闻定怪，人间亦便有霓裳。,
初夏闲吟兼呈韦宾客,白居易,孟夏清和月，东都闲散官。体中无病痛，眼下未饥寒。世事闻常闷，交游见即欢。杯觞留客切，妓乐取人宽。雪鬓随身老，云心著处安。此中殊有味，试说向君看。,
早行林下,白居易,披衣未冠栉，晨起入前林。宿露残花气，朝光新叶阴。傍松人迹少，隔竹鸟声深。闲倚小桥立，倾头时一吟。,
马坠强出赠同座,白居易,足伤遭马坠，腰重倩人抬。只合窗间卧，何由花下来。坐依桃叶妓，行呷地黄杯。强出非他意，东风落尽梅。,
东城晚归,白居易,一条邛杖悬龟榼，双角吴童控马衔。晚入东城谁识我，短靴低帽白蕉衫。,
和钱员外青龙寺上方望旧山,白居易,旧峰松雪旧溪云，怅望今朝遥属君。共道使臣非俗吏，南山莫动北山文。,
老慵,白居易,岂是交亲向我疏，老慵自爱闭门居。近来渐喜知闻断，免恼嵇康索报书。,
樟亭双樱树,白居易,南馆西轩两树樱，春条长足夏阴成。素华朱实今虽尽，碧叶风来别有情。,
题崔使君新楼,白居易,忧人何处可销忧，碧瓮红栏湓水头。从此浔阳风月夜，崔公楼替庾公楼。,
山中戏问韦侍御,白居易,我抱栖云志，君怀济世才。常吟反招隐，那得入山来？,
王子晋庙,白居易,子晋庙前山月明，人闻往往夜吹笙。鸾吟凤唱听无拍，多似霓裳散序声。,
夜招周协律兼答所赠,白居易,满眼虽多客，开眉复向谁？少年非我伴，秋夜与君期。落魄俱耽酒，殷勤共爱诗。相怜别有意，彼此老无儿。,
早入皇城赠王留守仆射,白居易,津桥残月晓沈沈，风露凄清禁署深。城柳宫槐谩摇落，悲愁不到贵人心。,
独游玉泉寺　三月三十日。,白居易,云树玉泉寺，肩舁半日程。更无人作伴，只共酒同行。新叶千万影，残莺三两声。闲游竟未足，春尽有余情。,
寒亭留客,白居易,今朝闲坐石亭中，炉火销残尊又空。冷落若为留客住，冰池霜竹雪髯翁。,
朱藤杖紫骢吟,白居易,拄上山之上，骑下山之下。江州去日朱藤杖，忠州归日紫骢马。天生二物济我穷，我生合是栖栖者。,
桐树馆重题,白居易,阶前下马时，梁上题诗处。惨澹病使君，萧疏老松树。自嗟还自哂，又向杭州去。,
闲忙,白居易,奔走朝行内，栖迟林墅间。多因病后退，少及健时还。斑白霜侵鬓，苍黄日下山。闲忙俱过日，忙校不如闲。,
答山驿梦,白居易,入君旅梦来千里，闭我幽魂欲二年。莫忘平生行坐处，后堂阶下竹丛前。,
送韦侍御量移金州司马　时予官独未出。,白居易,春欢雨露同沾泽，冬叹风霜独满衣。留滞多时如我少，迁移好处似君稀。卧龙云到须先起，蛰燕雷惊尚未飞。莫恨东西沟水别，沧溟长短拟同归。,
题清头陀,白居易,头陀独宿寺西峰，百尺禅庵半夜钟。烟月苍苍风瑟瑟，更无杂树对山松。,
看采莲,白居易,小桃闲上小莲船，半采红莲半白莲。不似江南恶风浪，芙蓉池在卧床前。,
忆元九,白居易,渺渺江陵道，相思远不知。近来文卷里，半是忆君诗。,
看嵩洛有叹,白居易,今日看嵩洛，回头叹世间。荣华急如水，忧患大于山。见苦方知乐，经忙始爱闲。未闻笼里鸟，飞出肯飞还。,
梦苏州水阁寄冯侍御,白居易,扬州驿里梦苏州，梦到花桥水阁头。觉后不知冯侍御，此中昨夜共谁游？,
和微之叹槿花,白居易,朝荣殊可惜，暮落实堪嗟。若向花中比，犹应胜眼花。,
题平泉薛家雪堆庄,白居易,怪石千年应自结，灵泉一带是谁开？蹙为宛转青蛇项，喷作玲珑白雪堆。赤日旱天长看雨，玄阴腊月亦闻雷。所嗟地去都门远，不得肩舁每日来。,
行次夏口先寄李大夫,白居易,连山断处大江流，红旆逶迤镇上游。幕下翱翔秦御史，军前奔走汉诸侯。曾陪剑履升鸾殿，欲谒旌幢入鹤楼。假著绯袍君莫笑，恩深始得向忠州。,
和郭使君题枸杞,白居易,山阳太守政严明，吏静人安无犬惊。不知灵药根成狗，怪得时闻吠夜声。,
裴令公席上赠别梦得,白居易,年老官高多别离，转难相见转相思。雪销酒尽梁王起，便是邹枚分散时。,
南院,白居易,林院无情绪，经春不一开。杨花飞作穗，榆荚落成堆。壮气从中减，流年逐后催。只应如过客，病去老迎来。,
鸢赠鹤,白居易,君夸名鹤我名鸢，君叫闻天我戾天。更有与君相似处，饥来一种啄腥膻。,
寒食夜有怀,白居易,寒食非长非短夜，春风不热不寒天。可怜时节堪相忆，何况无灯各早眠。,
日渐长赠周殷二判官,白居易,日渐长，春尚早。墙头半露红萼枝，池岸新铺绿芽草。蹋草攀枝仰头叹，何人知此春怀抱。年颜盛壮名未成，官职欲高身已老。万茎白发直堪恨，一片绯衫何足道。赖得君来劝一杯，愁开闷破心头好。,
秘省后厅,白居易,槐花雨润新秋地，桐叶风翻欲夜天。尽日后厅无一事，白头老监枕书眠。,
府中夜赏,白居易,樱桃厅院春偏好，石井栏堂夜更幽。白粉墙头花半出，绯纱烛下水平流。闲留宾客尝新酒，醉领笙歌上小舟。舞袖飘飖棹容与，忽疑身是梦中游。,
龙昌寺荷池,白居易,冷碧新秋水，残红半破莲。从来寥落意，不似此池边。,
斋居,白居易,香火多相对，荤腥久不尝。黄耆数匙粥，赤箭一瓯汤。厚俸将何用，闲居不可忘。明年官满后，拟买雪堆庄。,
履道池上作,白居易,家池动作经旬别，松竹琴鱼好在无？树暗小巢藏巧妇，渠荒新叶长慈姑。不因车马时时到，岂觉林园日日芜。犹喜春深公事少，每来花下得踟蹰。,
江夜舟行,白居易,烟淡月濛濛，舟行夜色中。江铺满槽水，帆展半樯风。叫曙嗷嗷雁，啼秋唧唧虫。只应催北客，早作白须翁。,
红藤杖,白居易,交亲过浐别，车马到江回。唯有红藤杖，相随万里来。,
偶眠,白居易,放杯书案上，枕臂火炉前。老爱寻思事，慵多取次眠。妻教卸乌帽，婢与展青毡。便是屏风样，何劳画古贤？,
与诸公同出城观稼,白居易,老尹醉醺醺，来随年少群。不忧头似雪，但喜稼如云。岁望千箱积，秋怜五谷分。何人知帝力，尧舜正为君。,
岁暮言怀,白居易,职与才相背，心将口自言。磨铅教切玉，驱鹤遣乘轩。只合居岩窟，何因入府门？年终若无替，转恐负君恩。,
香山下卜居,白居易,老须为老计，老计在抽簪。山下初投足，人间久息心。乱藤遮石壁，绝涧护云林。若要深藏处，无如此处深。,
嘉庆李,白居易,东都绿李万州栽，君手封题我手开。把得欲尝先怅望，与渠同别故乡来。,
答苏庶子,白居易,偶作关东使，重陪洛下游。病来从断酒，老去可禁愁。款曲偏青眼，蹉跎各白头。蓬山闲气味，依约似龙楼。,
招客,白居易,日午微风且暮寒，春风冷峭雪干残。碧毡帐下红炉畔，试为来尝一盏看。,
恒寂师,白居易,旧游分散人零落，如此伤心事几条。会逐禅师坐禅去，一时灭尽定中消。,
辨味,白居易,甘露太甜非正味，醴泉虽洁不芳馨。杯中此物何人别，柔旨之中有典刑。,
靖安北街赠李二十,白居易,榆荚抛钱柳展眉，两人并马语行迟。还似往年安福寺，共君私试却回时。,
寿安歇马重吟,白居易,春衫细薄马蹄轻，一日迟迟进一程。野枣花含新蜜气，山禽语带破匏声。垂鞭晚就槐阴歇，低倡闲冲柳絮行。忽忆家园须速去，樱桃欲熟笋应生。,
醉后戏题,白居易,自知清冷似冬凌，每被人呼作律僧。今夜酒醺罗绮暖，被君融尽玉壶冰。,
答杨使君登楼见忆,白居易,忠万楼中南北望，南州烟水北州云。两州何事偏相忆？各是笼禽作使君。,
夜题玉泉,白居易,遇客多言爱山水，逢僧尽道厌嚣尘。玉泉潭畔松间宿，要且经年无一人。,
游小洞庭,白居易,湖山上头别有湖，芰荷香气占仙都。夜含星斗分乾象，晓映雷云作画图。风动绿蘋天上浪，鸟栖寒照月中乌。若非神物多灵迹，争得长年冬不枯。,
曲江有感,白居易,曲江西岸又春风，万树花前一老翁。遇酒逢花还且醉，若论惆怅事何穷？,
秋凉闲卧,白居易,残暑昼犹长，早凉秋尚嫩。露荷散清香，风竹含疏韵。幽闲竟日卧，衰病无人问。薄暮宅门前，槐花深一寸。,
戏赠萧处士清禅师,白居易,三杯嵬峨忘机客，百衲头陀任运僧。又有放慵巴郡守，不营一事共腾腾。,
答裴相公乞鹤,白居易,警露声音好，冲天相貌殊。终宜向辽廓，不称在泥涂。白首劳为伴，朱门幸见呼。不知疏野性，解爱凤池无。,
和顺之琴者,白居易,阴阴花院月，耿耿兰房烛。中有弄琴人，声貌俱如玉。清泠石泉引，澹泞风松曲。遂使君子心，不爱凡丝竹。,
华州西,白居易,每逢人静慵多歇，不计程行困即眠。上得篮舆未能去，春风敷水店门前。,
别桥上竹,白居易,穿桥迸竹不依行，恐碍行人被损伤。我去自惭遗爱少，不教君得似甘棠。,
从陕至东京,白居易,从陕至东京，山低路渐平。风光四百里，车马十三程。花共垂鞭看，杯多并辔倾。笙歌与谈笑，随分自将行。,
烧药不成命酒独醉,白居易,白发逢秋王，丹砂见火空。不能留姹女，争免作衰翁。赖有杯中绿，能为面上红。少年心不远，只在半酣中。,
襄阳舟夜,白居易,下马襄阳郭，移舟汉阴驿。秋风截江起，寒浪连天白。本是多愁人，复此风波夕。,
崔十八新池,白居易,爱君新小池，池色无人知。见底月明夜，无波风定时。忽看不似水，一泊稀琉璃。,
梦得卧病携酒相寻先以此寄,白居易,病来知少客，谁可以为娱。日晏开门未？秋寒有酒无？自宜相慰问，何必待招呼。小疾无妨饮，还须挈一壶。,
长洲苑,白居易,春入长洲草又生，鹧鸪飞起少人行。年深不辨娃宫处，夜夜苏台空月明。,
寒食日寄杨东川,白居易,不知杨六逢寒食，作底欢娱过此辰？兜率寺高宜望月，嘉陵江近好游春。蛮旗似火行随马，蜀妓如花坐绕身。不使黔娄夫妇看，夸张富贵向何人？,
答微之泊西陵驿见寄,白居易,烟波尽处一点白，应是西陵古驿台。知在台边望不见，暮潮空送渡船回。,
送冯舍人阁老往襄阳,白居易,紫微阁底送君回，第二厅帘下不开。莫恋汉南风景好，岘山花尽早归来。,
强起迎春戏寄思黯,白居易,杖策人扶废病身，晴和强起一迎春。他时蹇跛纵行得，笑杀平原楼上人。,
池西亭,白居易,朱栏映晚树，金魄落秋池。还似钱唐夜，西楼月出时。,
秋房夜,白居易,云露青天月漏光，中庭立久却归房。水窗席冷未能卧，挑尽残灯秋夜长。,
偶咏,白居易,御热蕉衣健，扶羸竹杖轻。诵经凭槛立，散药绕廊行。暝槿无风落，秋虫欲雨鸣。身闲当将息，病亦有心情。,
重感,白居易,停骖歇路隅，重感一长吁。扰扰生还死，纷纷荣又枯。困支青竹杖，闲捋白髭须。莫叹身衰老，交游半已无。,
寓言题僧,白居易,劫风火起烧荒宅，苦海波生荡破船。力小无因救焚溺，清凉山下且安禅。,
问移竹,白居易,问君移竹意如何，慎勿排行但间窠。多种少栽皆有意，大都少校不如多。,
赠谈客,白居易,上客清谈何亹亹，幽人闲思自寥寥。请君休说长安事，膝上风清琴正调。,
任老,白居易,不愁陌上春光尽，亦任庭前日影斜。面黑眼昏头雪白，老应无可更增加。,
宿龙潭寺,白居易,夜上九潭谁是伴，云随飞盖月随杯。明年尚作三川守，此地兼将歌舞来。,
寄李相公,白居易,渐老只谋欢，虽贫不要官。唯求造化力，试为驻春看。,
听歌六绝句·想夫怜,白居易,玉管朱弦莫急催，容听歌送十分杯。长爱夫怜第二句，请君重唱夕阳开。,
山雉,白居易,五步一啄草，十步一饮水。适性遂其生，时哉山梁雉。梁上无罾缴，梁下无鹰鹯。雌雄与群雏，皆得终天年。嗟嗟笼下鸡，及彼池中雁。既有稻粱恩，必有牺牲患。,
又答贺客,白居易,银章暂假为专城，贺客来多懒起迎。似挂绯衫衣架上，朽株枯竹有何荣？,
河阳石尚书破回鹘、迎贵主、过上党射鹭鶿，,白居易,塞北虏郊随手破，山东贼垒掉鞭收。乌孙公主归秦地，白马将军入潞州。剑拔青鳞蛇尾活，弦抨赤羽火星流。须知鸟目犹难漏，纵有天狼岂足忧。尚书将入潞府，偶逢水鸟鹭鸶，引弓射之，一发中目，三军踊跃，其事上闻，诏下美之。画角三声刁斗晓，清商一部管弦秋。他时麟阁图勋业，更合何人居上头。,
早梳头,白居易,夜沐早梳头，窗明秋镜晓。飒然握中发，一沐知一少。年事渐蹉跎，世缘方缴绕。不学空门法，老病何由了。未得无生心，白头亦为夭。,
雨中访崔十八,白居易,肩舁仍挈榼，莫怪就君来。秋雨经三宿，无人劝一杯。,
花酒,白居易,香醅浅酌浮如蚁，雪鬓新梳薄似蝉。为报洛城花酒道，莫辞送老二三年。,
答山侣,白居易,颔下髭须半是丝，光阴向后几多时？非无解挂簪缨意，未有支持伏腊资。冒热冲寒徒自取，随行逐队欲何为？更惭山侣频传语，五十归来道未迟。,
酬梦得以予五月长斋延僧徒绝宾友见戏十韵,白居易,宾客懒逢迎，翛然池馆清。檐闲空燕语，林静未蝉鸣。荤血还休食，杯觞亦罢倾。三春多放逸，五月暂修行。香印朝烟细，纱灯夕焰明。交游诸长老，师事古先生。禅后心弥寂，斋来体更轻。不唯忘肉味，兼拟灭风情。蒙以声闻待，难将戏论争。虚空若有佛，灵运恐先成。,
寄情,白居易,灼灼早春梅，东南枝最早。持来玩未足，花向手中老。芳香销掌握，怅望生怀抱。岂无后开花，念此先开好。,
久雨闲闷对酒偶吟,白居易,凄凄苦雨暗铜驼，袅袅凉风起漕河。自夏及秋晴日少，从朝至暮闷时多。鹭临池立窥鱼笱，隼傍林飞拂雀罗。赖有杯中神圣物，百忧无奈十分何。,
醉后狂言酬赠萧、殷二协律,白居易,余杭邑客多羁贫，其间甚者萧与殷：天寒身上犹衣葛，日高甑中未拂尘。江城山寺十一月，北风吹沙雪纷纷。宾客不见绨袍惠，黎庶未沾襦裤恩。此时太守自惭愧，重衣复衾有余温。因命染人与针女，先制两裘赠二君。吴绵细软桂布密，柔如狐腋白似云。劳将诗书投赠我，如此小惠何足论。我有大裘君未见，宽广和暖如阳春。此裘非缯亦非纩，裁以法度絮以仁。刀尺钝拙制未毕，出亦不独裹一身。若令在郡得五考，与君展覆杭州人。,
夕因题卷后封寄微之,白居易,秦城南省清秋夜，江郡东楼明月时。去我三千六百里，得君二十五篇诗。阳春曲调高难和，淡水交情老始知。坐到天明吟未足，重封转寄与微之。,
和裴侍中南园静兴见示,白居易,池馆清且幽，高怀亦如此。有时帘动风，尽日桥照水。静将鹤为伴，闲与云相似。何必学留侯，崎岖觅松子？,
歙州山行怀故山,白居易,悔别故山远，愁行归路迟。云峯杂满眼，不当隐沦时。,
谢杨东川寄衣服,白居易,年年衰老交游少，处处萧条书信稀。唯有巢兄不相忘，春茶未断寄秋衣。,
早饮湖州酒，寄崔使君,白居易,一榼扶头酒，泓澄泻玉壶。十分蘸甲酌，潋艳满银盂。捧出光华动，尝看气味殊。手中稀琥珀，舌上冷醍醐。瓶里有时尽，江边无处沽。不知崔太守，更有寄来无。,
常乐里闲居偶题十六韵兼寄刘十五公舆、王十,白居易,帝都名利场，鸡鸣无安居。独有懒慢者，日高头未梳。工拙性不同，进退迹遂殊。幸逢太平代，天子好文儒。小才难大用，典校在秘书。三旬两入省，因得养顽疏。茅屋四五间，一马二仆夫。俸钱万六千，月给亦有余。既无衣食牵，亦少人事拘。遂使少年心，日日常晏如。勿言无知己，躁静各有徒。兰台七八人，出处与之俱。旬时阻谈笑，旦夕望轩车。谁能雠校间，解带卧吾庐。窗前有竹玩，门外有酒沽。何以待君子，数竿对一壶。,
除夜寄微之,白居易,鬓毛不觉白毵毵，一事无成百不堪。共惜盛时辞阙下，同嗟除夜在江南。家山泉石寻常忆，世路风波子细谙。老校于君合先退，明年半百又加三。,
登龙尾道南望忆庐山旧隐,白居易,龙尾道边来一望，香炉峰下去无因。青山举眼三千里，白发平头五十人。自笑形骸纡组绶，将何言语掌丝纶？君恩壮健犹难报，况被年年老逼身。,
和刘郎中学士题集贤阁,白居易,朱阁青山高庳齐，与君才子作诗题。傍闻大内笙歌近，下视诸司屋舍低。万卷图书天禄上，一条风景月华西。欲知丞相优贤意，百步新廊不蹋泥。,
临池闲卧,白居易,小竹围庭匝，平池与砌连。闲多临水坐，老爱向阳眠。营役抛身外，幽奇送枕前。谁家卧床脚，解系钓鱼船。,
官舍小亭闲望,白居易,风竹散清韵，烟槐凝绿姿。日高人吏去，闲坐在茅茨。葛衣御时暑，蔬饭疗朝饥。持此聊自足，心力少营为。亭上独吟罢，眼前无事时。数峰太白雪，一卷陶潜诗。人心各自是，我是良在兹。回谢争名客，甘从君所嗤。,
醉戏诸妓,白居易,席上争飞使君酒，歌中多唱舍人诗。不知明日休官后，逐我东山去是谁？,
自题新昌居止因招杨郎中小饮,白居易,地偏坊远巷仍斜，最近东头是白家。宿雨长齐邻舍柳，晴光照出夹城花。春风小榼三升酒，寒食深炉一碗茶。能到南园同醉否？笙歌随分有些些。,
?橹唷⒃颇柑馈?,白居易,平生所好物，今日多在此。此外更何思，市朝心已矣。,
开襟,白居易,开襟何处好，竹下池边地。馀热体犹烦，早凉风有味。黄萎槐蕊结，红破莲芳坠。无奈每年秋，先来入衰思。,
唤笙歌,白居易,露坠萎花槿，风吹败叶荷。老心欢乐少，秋眼感伤多。芳岁今如此，衰翁可奈何。犹应不如醉，试遣唤笙歌。,
自在,白居易,杲杲冬日光，明暖真可爱。移榻向阳坐，拥裘仍解带。小奴捶我足，小婢搔我背。自问我为谁，胡然独安泰？安泰良有以，与君论梗概。心了事未了，饥寒迫于外。事了心未了，念虑煎于内。我今实多幸，事与心和会。内外及中间，了然无一碍。所以日阳中，向君言自在。,
下庄南桃花,白居易,村南无限桃花发，唯我多情独自来。日暮风吹红满地，无人解惜为谁开。,
闻歌妓唱严郎中诗因以绝句寄之　严前为郡守,白居易,已留旧政布中和，又付新词与艳歌。但是人家有遗爱，就中苏小感恩多。,
题天竺南院赠闲元清四上人,白居易,杂芳涧草合，繁绿岩树新。山深景候晚，四月有馀春。竹寺过微雨，石径无纤尘。白衣一居士，方袍四道人。地是佛国土，人非俗交亲。城中山下别，相送亦殷勤。,
答次休上人,白居易,姓白使君无丽句，名休座主有新文。禅心不合生分别，莫爱余霞嫌碧云。,
赠吴丹,白居易,巧者力苦劳，智者心苦忧。爱君无巧智，终岁闲悠悠。尝登御史府，亦佐东诸侯。手操纠谬简，心运决胜筹。宦途似风水，君心如虚舟。泛然而不有，进退得自由。今来脱豸冠，时往侍龙楼。官曹称心静，居处随迹幽。冬负南荣日，支体甚温柔。夏卧北窗风，枕席如凉秋。南山入舍下，酒瓮在床头。人间有闲地，何必隐林丘。顾我愚且昧，劳生殊未休。一入金门直，星霜三四周。主恩信难报，近地徒久留。终当乞闲官，退与夫子游。,
留题郡斋,白居易,吟山歌水嘲风月，便是三年官满时。春为醉眠多闭阁，秋因晴望暂褰帷。更无一事移风俗，唯化州民解咏诗。,
种桃歌,白居易,食桃种其核，一年核生芽。二年长枝叶，三年桃有花。忆昨五六岁，灼灼盛芬华。迨兹八九载，有减而无加。去春已稀少，今春渐无多。明年后年后，芳意当如何。命酒树下饮，停杯拾馀葩。因桃忽自感，悲吒成狂歌。,
别周军事,白居易,主人头白官仍冷，去后怜君是底人？视谒会稽元相去，不妨相见却殷勤。,
出使在途，所骑马死，改乘肩舆，将归长安，,白居易,驿路崎岖泥雪寒，欲登篮舆一长叹。风光不见桃花骑，尘土空留杏叶鞍。丧乘独归殊不易，脱骖相赠岂为难。并州好马应无数，不怕旌旄试觅看。,
戏招诸客,白居易,黄醅绿醑迎冬熟，绛帐红炉逐夜开。谁道洛中多逸客，不将书唤不曾来？,
醉中归周至,白居易,金光门外昆明路，半醉腾腾信马回。数日非关王事系，牡丹花尽始归来。,
六年秋重题白莲,白居易,素房含露玉冠鲜，绀叶摇风钿扇圆。本是吴州供进藕，今为伊水寄生莲。移根到此三千里，结子经今六七年。不独池中花故旧，兼乘旧日采花船。,
途中题山泉,白居易,决决涌岩穴，溅溅出洞门。向东应入海，从此不归源。似叶飘辞树，如云断别根。吾身亦如此，何日返乡园？,
结之,白居易,欢爱今何在？悲啼亦是空。同为一夜梦，共过十年中。,
江楼早秋,白居易,南国虽多热，秋来亦不迟。湖光朝霁后，竹气晚凉时。楼阁宜佳客，江山入好诗。清风水蘋叶，白露木兰枝。欲作云泉计，须营伏腊资。匡庐一步地，官满更何之。,
洛下寓居,白居易,秋馆清凉日，书因解闷看。夜窗幽独处，琴不为人弹。游宴慵多废，趋朝老渐难。禅僧教断酒，道士劝休官。渭曲庄犹在，钱唐俸尚残。如能便归去，亦不至饥寒。,
忆梦得　梦得能唱竹枝，听者愁绝。,白居易,齿发各蹉跎，疏慵与病和。爱花心在否？见酒兴如何？年长风情少，官高俗虑多。几时红烛下，闻唱竹枝歌？,
重到毓材宅有感,白居易,欲入中门泪满巾，庭花无主两回春。轩窗帘幕皆依旧，只是堂前欠一人。,
对镜偶吟赠张道士抱元,白居易,闲来对镜自思量，年貌衰残分所当。白发万茎何所怪，丹砂一粒不曾尝。眼昏久被书料理，肺渴多因酒损伤。今日逢师虽已晚，枕中治老有何方？,
适意两首,白居易,十年为旅客，常有饥寒愁。三年作谏官，复多尸素羞。有酒不暇饮，有山不得游。岂无平生志，拘牵不自由。一朝归渭上，泛如不系舟。置心世事外，无喜亦无忧。终日一蔬食，终年一布裘。寒来弥懒放，数日一梳头。朝睡足始起，夜酌醉即休。人心不过适，适外复何求。早岁从旅游，颇谙时俗意。中年忝班列，备见朝廷事。作客诚已难，为臣尤不易。况余方且介，举动多忤累。直道速我尤，诡遇非吾志。胸中十年内，消尽浩然气。自从返田亩，顿觉无忧愧。蟠木用难施，浮云心易遂。悠悠身与世，从此两相弃。,
兰若寓居,白居易,名宦老慵求，退身安草野。家园病懒归，寄居在兰若。薜衣换簪组，藜杖代车马。行止辄自由，甚觉身潇洒。晨游南坞上，夜息东庵下。人间千万事，无有关心者。,
访陈二,白居易,晓垂朱绶带，晚着白纶巾。出去为朝客，归来是野人。两餐聊过日，一榻足容身。此外皆闲事，时时访老陈。,
河南王尹初到以诗代书先问之,白居易,别来王阁老，三岁似须臾。鬓上斑多少，杯前兴有无。官从分紧慢，情莫问荣枯。许入朱门否，篮舆一病夫。,
同王十七庶子、李六员外、郑二侍御同年，四,白居易,一曲悲歌酒一尊，同年零落几人存。世如阅水应堪叹，名是浮云岂足论。各从仕禄休明代，共感平生知己恩。今日与君重上处，龙门不是旧龙门。,
曲江忆李十一,白居易,李君殁后共谁游？柳岸荷亭两度秋。独绕曲江行一匝，依前还立水边愁。,
凉夜有怀　自此后诗并为应举时作。,白居易,清风吹枕席，白露湿衣裳。好是相亲夜，漏迟天气凉。,
归履道宅,白居易,驿吏引藤舆，家童开竹扉。往时多暂住，今日是长归。眼下有衣食，耳边无是非。不论贫与富，饮水亦应肥。,
雪中晏起偶咏所怀兼呈张常侍、韦庶子、皇甫,白居易,穷阴苍苍雪雰雰，雪深没胫泥埋轮。东家典钱归碍夜，南家贳米出凌晨。我独何者无此弊，复帐重衾暖若春。怕寒放懒不肯动，日高眠足方频伸。瓶中有酒炉有炭，瓮中有饭庖有薪。奴温婢饱身晏起，致兹快活良有因。上无皋陶伯益廊庙材，的不能匡君辅国活生民。下无巢父许由箕颍操，又不能食薇饮水自苦辛。君不见南山悠悠多白云，又不见西京浩浩唯红尘。红尘闹热白云冷，好于冷热中间安置身。三年侥幸忝洛尹，两任优稳为商宾。非贤非愚非智慧，不贵不富不贱贫。冉冉老去过六十，腾腾闲来经七春。不知张韦与皇甫，私唤我作何如人。,
泛小二首,白居易,水一塘，一只。头漾漾知风起，背萧萧闻雨滴。醉卧船中欲醒时，忽疑身是江南客。船缓进，水平流。一茎竹篙剔船尾，两幅青幕覆船头。亚竹乱藤多照岸，如从凤口向湖州。,
感镜,白居易,美人与我别，留镜在匣中。自从花颜去，秋水无芙蓉。经年不开匣，红埃覆青铜。今朝一拂拭，自照憔悴容。照罢重惆怅，背有双盘龙。,
崔侍御以孩子三日示其所生诗见示因以二绝和,白居易,洞房门上挂桑弧，香水盆中浴凤雏。还似初生三日魄，嫦娥满月即成珠。爱惜肯将同宝玉，喜欢应胜得王侯。弄璋诗句多才思，愁杀无儿老邓攸。,
答崔十八,白居易,劳将白叟比黄公，今古由来事不同。我有商山君未见，清泉白石在胸中。,
题王家庄临水柳亭,白居易,弱柳缘堤种，虚亭压水开。条疑逐风去，波欲上阶来。翠羽偷鱼入，红腰学舞回。春愁正无绪，争不尽残杯。,
访皇甫七,白居易,上马行数里，逢花倾一杯。更无停泊处，还是觅君来。,
别李十一后重寄　自此后江州路上作。,白居易,秋日正萧条，驱车出蓬荜。回望青门道，目极心郁郁。岂独恋乡土，非关慕簪绂。所怆别李君，平生同道术。俱承金马诏，联秉谏臣笔。共上青云梯，中途一相失。江湖我方往，朝廷君不出。蕙带与华簪，相逢是何日？,
初出蓝田路作,白居易,停骖问前路，路在秋云里。苍苍县南道，去途从此始。绝顶忽盘上，众山皆下视。下视千万峰，峰头如浪起。朝经韩公坂，夕次蓝桥水。浔阳仅四千，始行七十里。人烦马蹄跙，劳苦已如此。,
内乡县村路作,白居易,日下风高野路凉，缓驱疲马暗思乡。渭村秋物应如此，枣赤梨红稻穗黄。,
答刘和州禹锡,白居易,换印虽频命未通，历阳湖上又秋风。不教才展休明代，为罚诗争造化功。我亦思归田舍下，君应厌卧郡斋中。好相收拾为闲伴，年齿官班约略同。,
临都驿送崔十八,白居易,勿言临都五六里，扶病出城相送来。莫道长安一步地，马头西去几时回？与君后会知何处，为我今朝尽一杯。,
去岁罢杭州今春领吴郡惭无善政聊写鄙怀兼寄,白居易,为问三丞相，如何秉国钧。那将最剧郡，付与苦慵人。岂有吟诗客，堪为持节臣。不才空饱暖，无惠及饥贫。昨卧南城月，今行北境春。铅刀磨欲尽，银印换何频。杭老遮车辙，吴童扫路尘。虚迎复虚送，惭见两州民。,
问淮水,白居易,自嗟名利客，扰扰在人间。何事长淮水，东流亦不闲？,
不如来饮酒七首,白居易,莫隐深山去，君应到自嫌。齿伤朝水冷，貌苦夜霜严。渔去风生浦，樵归雪满岩。不如来饮酒，相对醉厌厌。莫作农夫去，君应见自愁。迎春犁瘦地，趁晚喂羸牛。数被官加税，稀逢岁有秋。不如来饮酒，相伴醉悠悠。莫作商人去，恓惶君未谙。雪霜行塞北，风水宿江南。藏镪百千万，沉舟十二三。不如来饮酒，仰面醉酣酣。莫事长征去，辛勤难具论。何曾画麟阁，只是老辕门。虮虱衣中物，刀枪面上痕。不如来饮酒，合眼醉昏昏。莫学长生去，仙方误杀君。那将薤上露，拟待鹤边云。矻矻皆烧药，累累尽作坟。不如来饮酒，闲坐醉醺醺。莫上青云去，青云足爱憎。自贤夸智慧，相纠斗功能。鱼烂缘吞饵，蛾焦为扑灯。不如来饮酒，任性醉腾腾。莫入红尘去，令人心力劳。相争两蜗角，所得一牛毛。且灭嗔中火，休磨笑里刀。不如来饮酒，稳卧醉陶陶。,
心重答身,白居易,因我疏慵休罢早，遣君安乐岁时多。世间老苦人何限，不放君闲奈我何。,
花下自劝酒,白居易,酒盏酌来须满满，花枝看即落纷纷。莫言三十是年少，百岁三分已一分。,
舟中晚起,白居易,日高犹掩水窗眠，枕簟清凉八月天。泊处或依沽酒店，宿时多伴钓鱼船。退身江海应无用，忧国朝廷自有贤。且向钱唐湖上去，冷吟闲醉二三年。,
赠举之仆射　今春与仆射三为寒食之会。,白居易,鸡球饧粥屡开筵，谈笑讴吟间管弦。一月三回寒食会，春光应不负今年。,
题李十一东亭,白居易,相思夕上松台立，蛩思蝉声满耳秋。惆怅东亭风月好，主人今夜在鄜州。,
卢尹贺梦得会中作,白居易,病闻川守贺筵开，起伴尚书饮一杯。任意少年长笑我，老人自觅老人来。,
和杨同州寒食乾坑会后，闻杨工部欲到，知予,白居易,夜饮归常晚，朝眠起更迟。举头中酒后，引手索茶时。拂枕青长袖，欹簪白接蘺。宿酲无兴味，先是肺神知。,
代诸妓赠送周判官,白居易,妓筵今夜别姑苏，客棹明朝向镜湖。莫泛扁舟寻范蠡，且随五马觅罗敷。兰亭月破能回否，娃馆秋凉却到无？好与使君为老伴，归来休染白髭须。,
龙门送别皇甫泽州赴任、韦山人南游,白居易,隼旟归洛知何日，鹤驾还嵩莫过春。惆怅香山云水冷，明朝便是独游人。,
小桥柳,白居易,细水涓涓似泪流，日西惆怅小桥头。衰杨叶尽空枝在，犹被霜风吹不休。,
闻行简恩赐章服喜成长句寄之,白居易,吾年五十加朝散，尔亦今年赐服章。齿发恰同知命岁，官衔俱是客曹郎。予与行简俱年五十始着绯，皆是主客郎官。荣传锦帐花联萼，彩动绫袍雁趁行。绯多以雁衔瑞莎为之也。大抵着绯宜老大，莫嫌秋鬓数茎霜。,
宿天竺寺回,白居易,野寺经三宿，都城复一还。家仍念婚嫁，身尚系官班。萧洒秋临水，沉吟晚下山。长闲犹未得，逐日且偷闲。,
晚秋有怀郑中旧隐,白居易,天高风袅袅，乡思绕关河。寥落归山梦，殷勤采蕨歌。病添心寂寞，愁人鬓蹉跎。晚树蝉鸣少，秋阶日上多。长闲羡云鹤，久别愧烟萝。其奈丹墀上，君恩未报何？菊，此花开尽更无花。”赐酒盈杯谁共持？宫花满把独相思。相思只傍花边立，尽日吟君咏菊诗。,
寄潮州杨继之,白居易,相府潮阳俱梦中，梦中何者是穷通？他时事过方应悟，不独荣空辱亦空。,
答张籍因以代书,白居易,怜君马瘦衣裘薄，许到江东访鄙夫。今日正闲天又暖，可能扶病暂来无？,
宿湖中,白居易,水天向晚碧沉沉，树影霞光重叠深。浸月冷波千顷练，苞霜新橘万株金。幸无案牍何妨醉，纵有笙歌不废吟。十只画船何处宿，洞庭山脚太湖心。,
赠韦炼师,白居易,浔阳迁客为居士，身似浮云心似灰。上界女仙无嗜欲，何因相顾两徘徊？共遇过去人间世，曾作谁家夫妇来。,
向归仁砌下看。思黯归仁宅亦有小滩。,白居易,为怜清浅爱潺湲，一日三回到水边。若道归仁滩更好，主人何故别三年？,
晚归府,白居易,晚从履道来归府，街路虽长尹不嫌。马上凉于床上坐，绿槐风透紫蕉衫。,
杏园花落时招钱员外同醉,白居易,花园欲去去应迟，正是风吹狼藉时。近西数树犹堪醉，半落春风半在枝。,
梦与李七、庾三十二同访元九,白居易,夜梦归长安，见我故亲友。损之在我左，顺之在我右。云是二月天，春风出携手。同过靖安里，下马寻元九。元九正独坐，见我笑开口。还指西院花，乃开北亭酒。如言各有故，似惜欢难久。神合俄顷间，神离欠申后。觉来疑在侧，求索无所有。残灯影闪墙，斜月光穿牖。天明西北望，万里君知否？老去无见期，踟蹰搔白首。,
喜闲,白居易,萧洒伊嵩下，优游黄绮间。未曾一日闷，已得六年闲。鱼鸟为徒侣，烟霞是往还。伴僧禅闭目，迎客笑开颜。兴发宵游寺，慵时昼掩关。夜来风月好，悔不宿香山。,
答元郎中、杨员外喜乌见寄四十四字成。,白居易,南宫鸳鸯地，何忽乌来止？故人锦帐郎，闻乌笑相视。疑乌报消息，望我归乡里。我归应待乌头白，惭愧元郎误欢喜。,
寄陈式五兄,白居易,年来白发两三茎，忆别君时髭未生。惆怅料君应满鬓，当初是我十年兄。,
神照上人　照以说坛为佛事。,白居易,心如定水随形应，口似悬河逐病治。曾向众中先礼拜，西方去日莫相遗。,
郡中闲独寄微之及崔湖州,白居易,少年宾旅非吾辈，晚岁簪缨束我身。酒散更无同宿客，诗成长作独吟人。苹洲会面知何日，镜水离心又一春。两处也应相忆在，官高年长少情亲。,
题孤山寺山石榴花示诸僧众,白居易,山榴花似结红巾，容艳新妍占断春。色相故关行道地，香尘拟触坐禅人。瞿昙弟子君知否，恐是天魔女化身。,
微之宅残牡丹,白居易,残红零落无人赏，雨打风摧花不全。诸处见时犹怅望，况当元九小亭前。,
醉后听唱桂华曲,白居易,桂华词意苦丁宁，唱到常娥醉便醒。此是人间肠断曲，莫教不得意人听。,
招萧处士,白居易,峡内岂无人，所逢非所思。门前亦有客，相对不相知。仰望但云树，俯顾惟妻儿。寝食起居外，端然无所为。东郊萧处士，聊可与开眉。能饮满杯酒，善吟长句诗。庭前吏散后，江畔路乾时。请君携竹杖，一赴郡斋期。,
弄龟、罗,白居易,有侄始六岁，字之为阿龟。有女生三年，其名曰罗儿。一始学笑语，一能诵歌诗。朝戏抱我足，夜眠枕我衣。汝生何其晚，我年行已衰。物情小可念，人意老多慈。酒美竟须坏，月圆终有亏。亦如恩爱缘，乃是忧恼资。举世同此累，吾安能去之。,
重戏赠,白居易,集贤池馆从他盛，履道林亭勿自轻。往往归来嫌窄小，年年为主莫无情。,
送客回，晚兴,白居易,城上云雾开，沙头风浪定。参差乱山出，澹泞平江净。行客舟已远，居人酒初醒。袅袅秋竹梢，巴蝉声似磬。,
慕巢尚书书云室人欲为置一歌者，非所安也。,白居易,东川已过二三春，南国须求一两人。富贵大都多老大，欢娱太半为亲宾。如愁翠黛应堪重，买笑黄金莫诉贫。他日相逢一杯酒，尊前还要落梁尘。,
隔浦莲,白居易,隔浦爱红莲，昨日看犹在。夜来风吹落，只得一回采。花开虽有明年期，复愁明年还暂时。,
眼病二首,白居易,散乱空中千片雪，蒙笼物上一重纱。纵逢晴景如看雾，不是春天亦见花。僧说客尘来眼界，医言风眩在肝家。两头治疗何曾瘥，药力微茫佛力赊。眼藏损伤来已久，病根牢固去应难。医师尽劝先停酒，道侣多教早罢官。案上谩铺龙树论，盒中虚撚决明丸。人间方药应无益，争得金篦试刮看。,
和同州杨侍郎夸柘枝见寄,白居易,细吟冯翊使君诗，忆作余杭太守时。君有一般输我事，柘枝看校十年迟。,
招东邻,白居易,小榼二升酒，新簟六尺床。能来夜话否，池畔欲秋凉。,
闲吟二首,白居易,留司老宾客，春尽兴如何。官寺行香少，僧房寄宿多。闲倾一醆酒，醉听两声歌。忆得陶潜语，羲皇无以过。闲游来早晚，已得一周年。嵩洛供云水，朝廷乞俸钱。长歌时独酌，饱食后安眠。闻道山榴发，明朝向玉泉。,
和敏中洛下即事　时敏中为殿中分司。,白居易,昨日池塘春草生，阿连新有好诗成。花园到处莺呼入，骢马游时客避行。水暖鱼多似南国，人稀尘少胜西京。洛中佳境应无限，若欲谙知问老兄。,
骆生弃官居此二十余年。,白居易,茅覆环堵亭，泉添方丈沼。红芳照水荷，白颈观鱼鸟。拳石苔苍翠，尺波烟杳渺。但问有意无，勿论池大小。门前车马路，奔走无昏晓。名利驱人心，贤愚同扰扰。善哉骆处士，安置身心了。何乃独多君？丘园居者少。,
因岩亭,白居易,箕颍人穷独，蓬壶路阻难。何如兼吏隐，复得事跻攀。岩树罗阶下，江云贮栋间。似移天目石，疑入武丘山。清景徒堪赏，皇恩肯放闲？遥知兴未足，即被诏征还。,
桥亭卯饮,白居易,卯时偶饮斋时卧，林下高桥桥上亭。松影过窗眠始觉，竹风吹面醉初醒。就荷叶上包鱼鲊，当石渠中浸酒瓶。生计悠悠身兀兀，甘从妻唤作刘伶。,
亭西墙下伊渠水中置石，激流潺湲成韵，颇有,白居易,嵌巉嵩石峭，皎洁伊流清。立为远峰势，激作寒玉声。夹岸罗密树，面滩开小亭。忽疑严子濑，流入洛阳城。是时群动息，风静微月明。高枕夜悄悄，满耳秋泠泠。终日临大道，何人知此情。此情苟自惬，亦不要人听。,
枯桑,白居易,道傍老枯树，枯来非一朝。皮黄外尚活，心黑中先焦。有似多忧者，非因外火烧。,
寄题余杭郡楼兼呈裴使君,白居易,官历二十政，宦游三十秋。江山与风月，最忆是杭州。北郭沙堤尾，西湖石岸头。绿觞春送客，红烛夜回舟。不敢言遗爱，空知念旧游。凭君吟此句，题向望涛楼。,
看采菱,白居易,菱池如镜净无波，白点花稀青角多。时唱一声新水调，谩人道是采菱歌。,
湖上醉中代诸妓寄严郎中,白居易,笙歌杯酒正欢娱，忽忆仙郎望帝都。借问连宵直南省，何如尽日醉西湖？蛾眉别久心知否？鸡舌含多口厌无？还有些些惆怅事，春来山路见蘼芜。,
除忠州寄谢崔相公,白居易,提拔出泥知力竭，吹嘘生趣见情深。剑锋缺折难冲斗，桐尾烧焦岂望琴？感旧两行年老泪，酬恩一寸岁寒心。忠州好恶何须问，鸟得辞笼不择林。,
秋月,白居易,夜初色苍然，夜深光浩然。稍转西廊下，渐满南窗前。况是绿芜地，复兹清露天。落叶声策策，惊鸟影翩翩。栖禽尚不稳，愁人安可眠？,
洪州逢熊孺登,白居易,靖安院里辛夷下，醉笑狂吟气最粗。莫问别来多少苦，低头看取白髭须。,
日高卧,白居易,怕寒放懒日高卧，临老谁言牵率身？夹幕绕房深似洞，重裀衬枕暖于春。小青水动桃根起，嫩绿醅浮竹叶新。未裹头前倾一盏，何如冲雪趁朝人？,
得袁相书,白居易,谷苗深处一农夫，面黑头斑手把锄。何意使人犹识我，就田来送相公书。,
和微之十七与君别及胧月花枝之咏,白居易,别时十七今头白，恼乱君心三十年。垂老休吟花月句，恐君更结后身缘。,
村居寄张殷衡,白居易,金氏村中一病夫，生涯濩落性灵迂。唯看老子五千字，不蹋长安十二衢。药铫夜倾残酒暖，竹床寒取旧毡铺。闻君欲发江东去，能到茅庵访别无？,
游丰乐招提佛光三寺,白居易,竹鞋葵扇白绡巾，林野为家云是身。山寺每游多寄宿，都城暂出即经旬。汉容黄绮为逋客，尧放巢由作外臣。昨日制书临郡县，不该愚谷醉乡人。,
过敷水,白居易,垂鞭欲渡罗敷水，处分鸣驺且缓驱。秦氏双蛾久冥漠，苏台五马尚踟蹰。村童店女仰头笑，今日使君真是愚。,
乌赠鹤,白居易,与君白黑太分明，纵不相亲莫见轻。我每夜啼君怨别，玉徽琴里忝同声。琴曲有乌夜啼、别鹤怨。,
闻微之江陵卧病，以大通中散、碧腴垂云膏寄,白居易,已题一帖红消散，又封一合碧云英。凭人寄向江陵去，道路迢迢一月程。未必能治江上瘴，且图遥慰病中情。到时想得君拈得，枕上开看眼暂明。,
别萱桂,白居易,使君竟不住，萱桂徒栽种。桂有留人名，萱无忘忧用。不如江畔月，步步来相送。,
赠康叟,白居易,八十秦翁老不归，南宾太守乞寒衣。再三怜汝非他意，天宝遗民见渐稀。,
寄内,白居易,条桑初绿即为别，柿叶半红犹未归。不如村妇知时节，解为田夫秋捣衣。,
舟中李山人访宿,白居易,日暮舟悄悄，烟生水沈沈。何以延宿客，夜酒与秋琴。来客道门子，来自嵩高岑。轩轩举云貌，豁豁开清襟。得意言语断，入玄滋味深。默然相顾哂，心适而忘心。,
三谣·素屏谣,白居易,素屏素屏，胡为乎不文不饰，不丹不青？当世岂无李阳冰之篆字，张旭之笔迹？边鸾之花鸟，张璪之松石？吾不令加一点一画于其上，欲尔保真而全白。吾于香炉峰下置草堂，二屏倚在东西墙。夜如明月入我室，晓如白云围我床。我心久养浩然气，亦欲与尔表里相辉光。尔不见当今甲第与王宫，织成步障银屏风。缀珠陷钿贴云母，五金七宝相玲珑。贵豪待此方悦目，晏然寝卧乎其中。素屏素屏，物各有所宜，用各有所施。尔今木为骨兮纸为面，舍吾草堂欲何之？,
和微之四月一日作,白居易,四月一日天，花稀叶阴薄。泥新燕影忙，蜜熟蜂声乐。麦风低冉冉，稻水平漠漠。芳节或蹉跎，游心稍牢落。春华信为美，夏景亦未恶。飐浪嫩青荷，重栏晚红药。吴宫好风月，越郡多楼阁。两地诚可怜，其奈久离索。,
初丧崔儿报微之晦叔,白居易,书报微之晦叔知，欲题崔字泪先垂。世间此恨偏敦我，天下何人不哭儿。音堆，见诗注。蝉老悲鸣抛蜕后，龙眠惊觉失珠时。文章十帙官三品，身后传谁庇荫谁。,
阴雨,白居易,润叶濡枝浃四方，浓云来去势何长。旷然寰宇清风满，救旱功高暑气凉。,
与僧智如夜话,白居易,懒钝尤知命，幽栖渐得朋。门闲无谒客，室静有禅僧。炉向初冬火，笼停半夜灯。忧劳缘智巧，自喜百无能。,
六十拜河南尹,白居易,六十河南尹，前途足可知。老应无处避，病不与人期。幸遇芳菲日，犹富强健时。万金何假藉，一盏莫推辞。流水光阴急，浮云富贵迟。人间苦无酒，尽合鬓成丝。,
晚寒,白居易,急景流如箭，凄风利似刀。暝催鸡翅敛，寒束树枝高。缩水浓和酒，加绵厚絮袍。可怜冬计毕，暖卧醉陶陶。,
酬令狐留守尚书见赠十韵,白居易,长庆清风在，夔龙燮理余。太和膏雨降，周邵保厘初。嵩少当宫署，伊瀍入禁渠。晓关开玉兔，夕钥纳银鱼。旧眷怜移疾，新吟念索居。离声双白鹂，行色一篮舆。罢免无余俸，休闲有敝庐。慵于嵇叔夜，渴似马相如。酒每蒙酤我，诗尝许起予。洛中归计定，一半为尚书。,
听芦管,白居易,幽咽新芦管，凄凉古竹枝。似临猿峡唱，疑在雁门吹。调为高多切，声缘小乍迟。粗豪嫌觱篥，细妙胜参差。云水巴南客，风沙陇上儿。屈原收泪夜，苏武断肠时。仰秣胡驹听，惊栖越鸟知。何言胡越异，闻此一同悲。,
广宣上人以应制诗见示因以赠之诏,白居易,道林谈论惠休诗，一到人天便作师。香积筵承紫泥诏，昭阳歌唱碧云词。红楼许住请银钥，翠辇陪行蹋玉墀。惆怅甘泉曾侍从，与君前后不同时。,
送刘郎中赴任苏州,白居易,仁风膏雨去随轮，胜境欢游到逐身。水驿路穿儿店月，花船棹入女湖春。宣城独咏窗中岫，柳恽单题汀上蘋。何似姑苏诗太守，吟诗相继有三人。,
邓鲂、张彻落第,白居易,古琴无俗韵，奏罢无人听。寒松无妖花，枝下无人行。春风十二街，轩骑不暂停。奔车看牡丹，走马听秦筝。众目悦芳艳，松独守其贞。众耳喜郑卫，琴亦不改声。怀哉二夫子，念此无自轻。,
阴雨,白居易,岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独？赖此北窗琴。,思乡诗
赠东邻王十三,白居易,携手池边月，开襟竹下风。驱愁知酒力，破睡见茶功。居处东西接，年颜老少同。能来为伴否？伊上作渔翁。,
裴五,白居易,莫怪相逢无笑语，感今思旧戟门前。张家伯仲偏相似，每见清扬一惘然。,
晓眠后寄杨户部,白居易,软绫腰褥薄绵被，凉冷秋天稳暖身。一觉晓眠殊有味，无因寄与早朝人。,
赠张处士山人,白居易,萝襟蕙带竹皮巾，虽到尘中不染尘。每见俗人多惨澹，惟逢美酒即殷勤。浮云心事谁能会，老鹤风标不可亲。世说三生如不谬，共疑巢许是前身。,
初冬即事忆皇甫十,白居易,冷竹风成韵，荒街叶作堆。欲寻联句卷，先饮暖寒杯。帽为迎霜戴，炉因试火开。时时还有客，终不当君来。,
题洛中第宅,白居易,水木谁家宅，门高占地宽。悬鱼挂青甃，行马护朱栏。春榭笼烟暖，秋庭锁月寒。松胶粘琥珀，筠粉扑琅玕。试问池台主，多为将相官。终身不曾到，唯展宅图看。,
见杨弘贞诗赋因题绝句以自谕,白居易,赋句诗章妙入神，未年三十即无身。常嗟薄命形憔悴，若比弘贞是幸人。,
出关路,白居易,山川函谷路，尘土游子颜。萧条去国意，秋风生故关。,
答微之,白居易,君写我诗盈寺壁，我题君句满屏风。与君相遇知何处，两叶浮萍大海中。,
金銮子日,白居易,行年欲四十，有女曰金銮。生来始周岁，学坐未能言。惭非达者怀，未免俗情怜。从此累身外，徒云慰目前。若无夭折患，则有婚嫁牵。使我归山计，应迟十五年。,
答元八郎中、杨十二博士,白居易,身觉浮云无所著，心同止水有何情。但知潇洒疏朝市，不要崎岖隐姓名。尽日观鱼临涧坐，有时随鹿上山行。谁能抛得人间事，来共腾腾过此生。,
春江,白居易,炎凉昏晓苦推迁，不觉忠州已二年。闭阁只听朝暮鼓，上楼空望往来船。莺声诱引来花下，草色句留坐水边。唯有春江看未厌，萦砂绕石渌潺湲。,
和寄问刘白　时梦得与乐天方舟西上。,白居易,正与刘梦得，醉笑大开口。适值此诗来，欢喜君知否。遂令高卷幕，兼遣重添酒。起望会稽云，东南一回首。爱君金玉句，举世谁人有。功用随日新，资才本天授。吟哦不能散，自午将及酉。遂留梦得眠，匡床宿东牖。,
答劝酒,白居易,莫怪近来都不饮，几回因醉却沾巾。谁料平生狂酒客，如今变作酒悲人。,
和除夜作,白居易,君赋此诗夜，穷阴岁之余。我和此诗日，微和春之初。老知颜状改，病觉肢体虚。头上毛发短，口中牙齿疏。一落老病界，难逃生死墟。况此促促世，与君多索居。君在浙江东，荣驾方伯舆。我在魏阙下，谬乘大夫车。妻孥常各饱，奴婢亦盈庐。唯是利人事，比君全不如。我统十郎官，君领百吏胥。我掌四曹局，君管十乡闾。君为父母君，大惠在资储。我为刀笔吏，小恶乃诛锄。君提七郡籍，我按三尺书。俱已佩金印，尝同趋玉除。外宠信非薄，中怀何不摅。恩光未报答，日月空居诸。磊落尝许君，局促应笑予。所以自知分，欲先歌归欤。,孤独
雨夜忆元九,白居易,天阴一日便堪愁，何况连宵雨不休。一种雨中君最苦，偏梁阁道向通州。,
和自劝二首,白居易,稀稀疏疏绕篱竹，窄窄狭狭向阳屋。屋中有一曝背翁，委置形骸如土木。日暮半炉麸炭火，夜深一盏纱笼烛。不知有益及民无，二十年来食官禄。就暖移盘檐下食，防寒拥被帷中宿。秋官月俸八九万，岂徒遣尔身温足。勤操丹笔念黄沙，莫使饥寒囚滞狱。急景凋年急于水，念此揽衣中夜起。门无宿客共谁言，暖酒挑灯对妻子。身饮数杯妻一盏，余酌分张与儿女。微酣静坐未能眠，风霰萧萧打窗纸。自问有何才与术，入为丞郎出刺史。争知寿命短复长，岂得营营心不止。请看韦孔与钱崔，半月之间四人死。韦中书、孔京兆、钱尚书、崔华州，十五日间相次而逝。,
伊州,白居易,老去将何散老愁，新教小玉唱伊州。亦应不得多年听，未教成时已白头。,
初除尚书郎，脱刺史绯,白居易,亲宾相贺闻何如？服色恩光尽反初。头白喜抛黄草峡，眼明惊拆紫泥书。便留朱绂还铃阁，却着青袍侍玉除。无奈娇痴三岁女，绕腰啼哭觅金鱼。,
旧房,白居易,远壁秋声虫络丝，入檐新影月低眉。床帷半故帘旌断，仍是初寒欲夜时。,
别杨颖士、卢克柔、殷尧藩,白居易,倦鸟暮归林，浮云晴归山。独有行路子，悠悠不知还。人生苦营营，终日群动间。所务虽不同，同归于不闲。扁舟来楚乡，匹马往秦关。离忧绕心曲，宛转如循环。且持一杯酒，聊以开愁颜。,
病中答招饮者,白居易,顾我镜中悲白发，尽君花下醉青春。不缘眼痛兼身病，可是尊前第二人。,
商山路有感,白居易,万里路长在，六年身始归。所经多旧馆，大半主人非。,
张常侍相访,白居易,西亭晚寂寞，莺散柳阴繁。水户帘不卷，风床席自翻。忽闻车马客，来访蓬蒿门。况是张常侍，安得不开樽？,
商山路有感,白居易,忆昨征还日，三人归路同。此生都是梦，前事旋成空。杓直泉埋玉，虞平烛过风。唯残乐天在，头白向江东。,
惜李花,白居易,树小花鲜妍，香繁条软弱。高低二三尺，重叠千万萼。朝艳蔼霏霏，夕凋纷漠漠。辞枝朱粉细，覆地红绡薄。由来好颜色，尝苦易销铄。不见茛荡花，狂风吹不落。,
早夏闲兴,白居易,簟冷乍逞新气味，扇凉重叙旧恩情。,
寄通州元侍御、果州崔员外、澧州李舍人、凤,白居易,昨日闻甲死，今朝闻乙死。知识三分中，二分化为鬼。逝者不复见，悲哉长已矣。存者今如何？去我皆万里。平生知心者，屈指能有几？通果澧凤州，眇然四君子。相思俱老大，浮世如流水。应叹旧交游，凋零日如此。何当一杯酒，开眼笑相视？,
看梦得题答李侍郎诗诗中有文星之句因戏和之,白居易,看题锦绣报琼瑰，俱是人天第一才。好遣文星守躔次，亦须防有客星来。,
忆江柳,白居易,曾栽杨柳江南岸，一别江南两度春。遥忆青青江岸上，不知攀折是何人。,
九日宴集，醉题郡楼，兼呈周、殷二判官,白居易,前年九日馀杭郡，呼宾命宴虚白堂。去年九日到东洛，今年九日来吴乡。两边蓬鬓一时白，三处菊花同色黄。一日日知添老病，一年年觉惜重阳。江南九月未摇落，柳青蒲绿稻穗香。姑苏台榭倚苍霭，太湖山水含清光。可怜假日好天色，公门吏静风景凉。榜舟鞭马取宾客，扫楼拂席排壶觞。胡琴铮鏦指拨剌。吴娃美丽眉眼长。笙歌一曲思凝绝，金钿再拜光低昂。日脚欲落备灯烛，风头渐高加酒浆。觥醆艳翻菡萏叶，舞鬟摆落茱萸房。半酣凭槛起四顾，七堰八门六十坊。远近高低寺间出，东西南北桥相望。水道脉分棹鳞次，里闾棋布城册方。人烟树色无隙罅，十里一片青茫茫。自问有何才与政，高厅大馆居中央。铜鱼今乃泽国节，刺史是古吴都王。郊无戎马郡无事，门有棨戟腰有章。盛时傥来合惭愧，壮岁忽去还感伤。从事醒归应不可，使君醉倒亦何妨。请君停杯听我语，此语真实非虚狂。五旬已过不为夭，七十为期盖是常。须知菊酒登高会，从此多无二十场。,
早春忆游思黯南庄因寄长句,白居易,南庄胜处心常忆，借问轩车早晚游。美景难忘竹廊下，好风争奈柳桥头。冰消见水多于地，雪霁看山尽入楼。若待春深始同赏，莺残花落却堪愁。,
杂曲歌辞·竹枝,白居易,瞿塘峡口冷烟低，白帝城头月向西。唱到竹枝声咽处，寒猿晴鸟一时啼。竹枝苦怨怨何人，夜静山空歇又闻。蛮儿巴女齐声唱，愁杀江楼病使君。巴东船舫上巴西，波面风生雨脚齐。水蓼冷花红蔟蔟，江蓠湿叶碧萋萋。江畔谁人唱竹枝，前声断咽后声迟。怪来调苦缘词苦，多是通州司马诗。,
和张十八秘书谢裴相公寄马,白居易,齿齐膘足毛头腻，秘阁张郎叱拨驹。洗了颔花翻假锦，走时蹄汗蹋真珠。青衫乍见曾惊否，红粟难赊得饱无。丞相寄来应有意，遣君骑去上云衢。,
绝句,杜甫,两个黄鹂鸣翠柳，一行白鹭上青天。窗含西岭千秋雪，门泊东吴万里船。,
登高,杜甫,风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。,描写秋天，唐诗三百首，忧国忧民
绝句,杜甫,江边踏青罢，回首见旌旗。风起春城暮，高楼鼓角悲。,
茅屋为秋风所破歌,杜甫,八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻？安得广厦千万间，大庇天下寒士俱欢颜，风雨不动安如山！呜呼！何时眼前突兀见此屋，吾庐独破受冻死亦足！,励志诗，描写秋天，描写风，初中，忧国忧民
望岳,杜甫,南岳配朱鸟，秩礼自百王。欻吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峰尊，峰峰次低昂。紫盖独不朝，争长嶪相望。恭闻魏夫人，群仙夹翱翔。有时五峰气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。,
望岳,杜甫,岱宗夫如何，齐鲁青未了。造化钟神秀，阴阳割昏晓。荡胸生曾云，决眦入归鸟。会当凌绝顶，一览众山小。,励志诗，哲理诗，唐诗三百首，初中
望岳,杜甫,西岳崚嶒竦处尊，诸峰罗立如儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待西风凉冷后，高寻白帝问真源。,
春望,杜甫,国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。,爱国诗，战争诗，思乡诗，唐诗三百首，初中，忧国忧民
石壕吏,杜甫,暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。,战争诗，初中
春夜喜雨,杜甫,好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。,描写春天，描写雨，小学
兵车行,杜甫,车辚辚，马萧萧，行人弓箭各在腰。耶娘妻子走相送，尘埃不见咸阳桥。牵衣顿足阑道哭，哭声直上干云霄。道傍过者问行人，行人但云点行频。或从十五北防河，便至四十西营田。去时里正与裹头，归来头白还戍边。边亭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨。且如今年冬，未休关西卒。县官急索租，租税从何出。信知生男恶，反是生女好。生女犹是嫁比邻，生男埋没随百草。君不见青海头，古来白骨无人收。新鬼烦冤旧鬼哭，天阴雨湿声啾啾。,战争诗，唐诗三百首，忧国忧民
闻官军收河南河北,杜甫,剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。,唐诗三百首，小学
蜀相,杜甫,丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。出师未捷身先死，长使英雄泪满襟。,唐诗三百首，怀古诗，咏史诗，忧国忧民
登岳阳楼,杜甫,昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。,山水诗，唐诗三百首
浣溪沙,杜甫,照日深红暖见鱼，连村绿暗晚藏乌，黄童白叟聚雎盱。麋鹿逢人虽未惯，猿猱闻鼓不须呼，归来说与采桑姑。,
浣溪沙,杜甫,旋抹红妆看使君。三三五五棘篱门。相挨踏破茜罗裙。老幼扶摧收麦社。乌鸢翔舞赛神村。道逢醉叟卧黄昏。,
浣溪沙·麻叶层层叶光,杜甫,麻叶层层叶光，谁家煮茧一村香？隔篱娇语络丝娘。垂白杖藜抬醉眼，捋青捣软饥肠，问言豆叶几时黄。,
秋兴八首,杜甫,玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依南斗望京华。听猿实下三声泪，奉使虚随八月查。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，一日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书迟。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐照朝班。瞿唐峡口曲江头，万里风烟接素秋。花萼夹城通御气，芙蓉小苑入边愁。朱帘绣柱围黄鹤，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚月夜，石鲸鳞甲动秋风。波漂菰米沈云黑，露冷莲房坠粉红。关塞极天唯鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔游干气象，白头吟望苦低垂。,描写秋天，思念诗，忧国忧民
旅夜书怀,杜甫,细草微风岸，危樯独夜舟。星垂平野阔，月涌大江流。名岂文章著，官因老病休。飘飘何所似，天地一沙鸥。,唐诗三百首，孤独
月夜,杜甫,今夜鄜州月，闺中只独看。遥怜小儿女，未解忆长安。香雾云鬟湿，清辉玉臂寒。何时倚虚幌，双照泪痕干。,描写月亮，思念诗，唐诗三百首，高中
客至,杜甫,舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽余杯。,友情诗，唐诗三百首
江南逢李龟年,杜甫,岐王宅里寻常见，崔九堂前几度闻。正是江南好风景，落花时节又逢君。,唐诗三百首，初中
阁夜,杜甫,岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。,战争诗，描写冬天，思乡诗，唐诗三百首
清明,杜甫,著处繁花务是日，长沙千人万人出。渡头翠柳艳明眉，争道朱蹄骄啮膝。此都好游湘西寺，诸将亦自军中至。马援征行在眼前，葛强亲近同心事。金镫下山红粉晚，牙樯捩柁青楼远。古时丧乱皆可知，人世悲欢暂相遣。弟侄虽存不得书，干戈未息苦离居。逢迎少壮非吾道，况乃今朝更祓除。,
饮中八仙歌,杜甫,知章骑马似乘船，眼花落井水底眠。汝阳三斗始朝天，道逢麹车口流涎，恨不移封向酒泉。左相日兴费万钱，饮如长鲸吸百川，衔杯乐圣称世贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白一斗诗百篇，长安市上酒家眠。天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辨惊四筵。,
丽人行,杜甫,三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有，翠微榼叶垂鬓唇。背后何所见，珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，銮刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白蘋，青鸟飞去衔红巾。炙手可热势绝伦，慎莫近前丞相嗔。,唐诗三百首
佳人,杜甫,绝代有佳人，幽居在空谷。自云良家女，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。,闺怨诗，唐诗三百首，赞美诗
八阵图,杜甫,功盖三分国，名高八阵图。江流石不转，遗恨失吞吴。,哲理诗，唐诗三百首
登楼,杜甫,花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为梁甫吟。,唐诗三百首，初中，高中，忧国忧民
月夜忆舍弟,杜甫,戍鼓断人行，秋边一雁声。露从今夜白，月是故乡明。有弟皆分散，无家问死生。寄书长不避，况乃未休兵。,边塞诗，描写秋天，思乡诗，唐诗三百首
自京赴奉先县咏怀五百字,杜甫,杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，萧洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹悟生理，独耻事干谒。兀兀遂至今，忍为尘埃没。终愧巢与由，未能易其节。沈饮聊自适，放歌颇愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。暖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号咷，幼子饥已卒。吾宁舍一哀，里巷亦呜咽。所愧为人父，无食致夭折。岂知秋未登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。,忧国忧民
新婚别,杜甫,兔丝附蓬麻，引蔓故不长。嫁女与征夫，不如弃路旁。结发为妻子，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜。父母养我时，日夜令我藏。生女有所归，鸡狗亦得将。君今往死地，沈痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。,战争诗
赠花卿,杜甫,锦城丝管日纷纷，半入江风半入云。此曲只应天上有，人间能得几回闻。,讽刺诗
哀江头,杜甫,少陵野老吞声哭，春日潜行曲江曲。江头宫殿锁千门，细柳新蒲为谁绿。忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一箭正坠双飞翼。明眸皓齿今何在，血污游魂归不得。清渭东流剑阁深，去住彼此无消息。人生有情泪沾臆，江水江花岂终极。黄昏胡骑尘满城，欲往城南忘南北。,唐诗三百首
北征,杜甫,皇帝二载秋，闰八月初吉。杜子将北征，苍茫问家室。维时遭艰虞，朝野少暇日。顾惭恩私被，诏许归蓬荜。拜辞诣阙下，怵惕久未出。虽乏谏诤姿，恐君有遗失。君诚中兴主，经纬固密勿。东胡反未已，臣甫愤所切。挥涕恋行在，道途犹恍惚。乾坤含疮痍，忧虞何时毕。靡靡逾阡陌，人烟眇萧瑟。所遇多被伤，呻吟更流血。回首凤翔县，旌旗晚明灭。前登寒山重，屡得饮马窟。邠郊入地底，泾水中荡潏。猛虎立我前，苍崖吼时裂。菊垂今秋花，石戴古车辙。青云动高兴，幽事亦可悦。山果多琐细，罗生杂橡栗。或红如丹砂，或黑如点漆。雨露之所濡，甘苦齐结实。缅思桃源内，益叹身世拙。坡陀望鄜畤，岩谷互出没。我行已水滨，我仆犹木末。鸱鸟鸣黄桑，野鼠拱乱穴。夜深经战场，寒月照白骨。潼关百万师，往者散何卒。遂令半秦民，残害为异物。况我堕胡尘，及归尽华发。经年至茅屋，妻子衣百结。恸哭松声回，悲泉共幽咽。平生所娇儿，颜色白胜雪。见耶背面啼，垢腻脚不袜。床前两小女，补绽才过膝。海图坼波涛，旧绣移曲折。天吴及紫凤，颠倒在裋褐。老夫情怀恶，呕泄卧数日。那无囊中帛，救汝寒凛栗。粉黛亦解苞，衾裯稍罗列。瘦妻面复光，痴女头自栉。学母无不为，晓妆随手抹。移时施朱铅，狼藉画眉阔。生还对童稚，似欲忘饥渴。问事竞挽须，谁能即嗔喝。翻思在贼愁，甘受杂乱聒。新归且慰意，生理焉能说。至尊尚蒙尘，几日休练卒。仰观天色改，坐觉祆气豁。阴风西北来，惨澹随回鹘。其王愿助顺，其俗善驰突。送兵五千人，驱马一万匹。此辈少为贵，四方服勇决。所用皆鹰腾，破敌过箭疾。圣心颇虚伫，时议气欲夺。伊洛指掌收，西京不足拔。官军请深入，蓄锐何俱发。此举开青徐，旋瞻略恒碣。昊天积霜露，正气有肃杀。祸转亡胡岁，势成擒胡月。胡命其能久，皇纲未宜绝。忆昨狼狈初，事与古先别。奸臣竟菹醢，同恶随荡析。不闻夏殷衰，中自诛褒妲。周汉获再兴，宣光果明哲。桓桓陈将军，仗钺奋忠烈。微尔人尽非，于今国犹活。凄凉大同殿，寂寞白兽闼。都人望翠华，佳气向金阙。园陵固有神，扫洒数不缺。煌煌太宗业，树立甚宏达。,战争诗，忧国忧民
戏为六绝句,杜甫,庾信文章老更成，凌云健笔意纵横。今人嗤点流传赋，不觉前贤畏后生。杨王卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。,哲理诗，讽刺诗
羌村三首,杜甫,峥嵘赤云西，日脚下平地。柴门鸟雀噪，归客千里至。妻孥怪我在，惊定还拭泪。世乱遭飘荡，生还偶然遂。邻人满墙头，感叹亦歔欷。夜阑更秉烛，相对如梦寐。晚岁迫偷生，还家少欢趣。娇儿不离膝，畏我复却去。忆昔好追凉，故绕池边树。萧萧北风劲，抚事煎百虑。赖知禾黍收，已觉糟床注。如今足斟酌，且用慰迟暮。群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。苦辞酒味薄，黍地无人耕。兵革既未息，儿童尽东征。请为父老歌，艰难愧深情。歌罢仰天叹，四座泪纵横。,初中
赠卫八处士,杜甫,人生不相见，动如参与商。今夕复何夕，共此灯烛光！少壮能几时？鬓发各已苍！访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方？问答乃未已，驱儿罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。,唐诗三百首
梦李白二首·其二,杜甫,浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。,唐诗三百首
梦李白二首·其一,杜甫,死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫叶青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。,唐诗三百首
江村,杜甫,清江一曲抱村流，长夏江村事事幽。自去自来堂上燕，相亲相近水中鸥。老妻画纸为棋局，稚子敲针作钓钩。多病所须唯药物，微躯此外更何求。,田园诗，描写夏天
野望,杜甫,纳纳乾坤大，行行郡国遥。云山兼五岭，风壤带三苗。野树侵江阔，春蒲长雪消。扁舟空老去，无补圣明朝。,
野望,杜甫,金华山北涪水西，仲冬风日始凄凄。山连越巂蟠三蜀，水散巴渝下五溪。独鹤不知何事舞，饥乌似欲向人啼。射洪春酒寒仍绿，目极伤神谁为携。,
野望,杜甫,西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。跨马出郊时极目，不堪人事日萧条。,唐诗三百首
野望,杜甫,西山白雪三奇戍，南浦清江万里桥。海内风尘诸弟隔，天涯涕泪一身遥。唯将迟暮供多病，未有涓埃答圣朝。跨马出郊时极目，不堪人事日萧条。,
野望,杜甫,清秋望不极，迢递起曾阴。远水兼天净，孤城隐雾深。叶稀风更落，山迥日初沈。独鹤归何晚，昏鸦已满林。,
即事,杜甫,百宝装腰带，真珠络臂鞲。笑时花近眼，舞罢锦缠头。,
即事,杜甫,闻道花门破，和亲事却非。人怜汉公主，生得渡河归。秋思抛云髻，腰支胜宝衣。群凶犹索战，回首意多违。,
即事,杜甫,暮春三月巫峡长，皛皛行云浮日光。雷声忽送千峰雨，花气浑如百和香。黄莺过水翻回去，燕子衔泥湿不妨。飞阁卷帘图画里，虚无只少对潇湘。,
天末怀李白,杜甫,凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。,描写风，唐诗三百首
新安吏,杜甫,客行新安道，喧呼闻点兵。借问新安吏，县小更无丁。府帖昨夜下，次选中男行。中男绝短小，何以守王城。肥男有母送，瘦男独伶俜。白水暮东流，青山犹哭声。莫自使眼枯，收汝泪纵横。眼枯即见骨，天地终无情。我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。,战争诗，忧国忧民
又呈吴郎,杜甫,堂前扑枣任西邻，无食无儿一妇人。不为困穷宁有此，只缘恐惧转须亲。即防远客虽多事，使插疏篱却甚真。已诉征求贫到骨，正思戎马泪盈巾。,忧国忧民
春宿左省,杜甫,花隐掖垣暮，啾啾栖鸟过。星临万户动，月傍九霄多。不寝听金钥，因风想玉珂。明朝有封事，数问夜如何。,唐诗三百首
雨,杜甫,峡云行清晓，烟雾相裴回。风吹苍江树，雨洒石壁来。凄凄生馀寒，殷殷兼出雷。白谷变气候，朱炎安在哉。高鸟湿不下，居人门未开。楚宫久已灭，幽佩为谁哀。侍臣书王梦，赋有冠古才。冥冥翠龙驾，多自巫山台。,
雨,杜甫,山雨不作泥，江云薄为雾。晴飞半岭鹤，风乱平沙树。明灭洲景微，隐见岩姿露。拘闷出门游，旷绝经目趣。消中日伏枕，卧久尘及屦。岂无平肩舆，莫辨望乡路。兵戈浩未息，蛇虺反相顾。悠悠边月破，郁郁流年度。针灸阻朋曹，糠籺对童孺。一命须屈色，新知渐成故。穷荒益自卑，飘泊欲谁诉。尪羸愁应接，俄顷恐违迕。浮俗何万端，幽人有独步。庞公竟独往，尚子终罕遇。宿留洞庭秋，天寒潇湘素。杖策可入舟，送此齿发暮。,
雨,杜甫,行云递崇高，飞雨霭而至。潺潺石间溜，汩汩松上驶。亢阳乘秋热，百谷皆已弃。皇天德泽降，焦卷有生意。前雨伤卒暴，今雨喜容易。不可无雷霆，间作鼓增气。佳声达中宵，所望时一致。清霜九月天，仿佛见滞穗。郊扉及我私，我圃日苍翠。恨无抱瓮力，庶减临江费。,
雨,杜甫,始贺天休雨，还嗟地出雷。骤看浮峡过，密作渡江来。牛马行无色，蛟龙斗不开。干戈盛阴气，未必自阳台。,
雨,杜甫,万木云深隐，连山雨未开。风扉掩不定，水鸟过仍回。鲛馆如鸣杼，樵舟岂伐枚。清凉破炎毒，衰意欲登台。,
雨,杜甫,冥冥甲子雨，已度立春时。轻箑烦相向，纤絺恐自疑。烟添才有色，风引更如丝。直觉巫山暮，兼催宋玉悲。,
宿府,杜甫,清秋幕府井梧寒，独宿江城蜡炬残。永夜角声悲自语，中天月色好谁看。风尘荏苒音书绝，关塞萧条行路难。已忍伶俜十年事，强移栖息一枝安。,唐诗三百首，孤独
春日忆李白,杜甫,白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。,赞美诗
古柏行,杜甫,孔明庙前有老柏，柯如青铜根如石。霜皮溜雨四十围，黛色参天二千尺。君臣已与时际会，树木犹为人爱惜。云来气接巫峡长，月出寒通雪山白。忆昨路绕锦亭东，先主武侯同閟宫。崔嵬枝干郊原古，窈窕丹青户牖空。落落盘踞虽得地，冥冥孤高多烈风。扶持自是神明力，正直原因造化功。大厦如倾要梁栋，万牛回首丘山重。不露文章世已惊，未辞翦伐谁能送。苦心岂免容蝼蚁，香叶终经宿鸾凤。志士幽人莫怨嗟，古来材大难为用。,唐诗三百首，怀才不遇
江汉,杜甫,江汉思归客，乾坤一腐儒。片云天共远，永夜月同孤。落日心犹壮，秋风病欲疏。古来存老马，不必取长途。,
九日,杜甫,去年登高郪县北，今日重在涪江滨。苦遭白发不相放，羞见黄花无数新。世乱郁郁久为客，路难悠悠常傍人。酒阑却忆十年事，肠断骊山清路尘。,
无家别,杜甫,寂寞天宝后，园庐但蒿藜。我里百馀家，世乱各东西。存者无消息，死者为尘泥。贱子因阵败，归来寻旧蹊。人行见空巷，日瘦气惨凄。但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟谿。生我不得力，终身两酸嘶。人生无家别，何以为烝黎。,战争诗
丹青引赠曹将军霸,杜甫,将军魏武之子孙，于今为庶为清门。英雄割据虽已矣，文彩风流犹尚存。学书初学卫夫人，但恨无过王右军。丹青不知老将至，富贵于我如浮云。开元之中常引见，承恩数上南熏殿。凌烟功臣少颜色，将军下笔开生面。良相头上进贤冠，猛将腰间大羽箭。褒公鄂公毛发动，英姿飒爽来酣战。先帝天马玉花骢，画工如山貌不同。是日牵来赤墀下，迥立阊阖生长风。诏谓将军拂绢素，意匠惨澹经营中。斯须九重真龙出，一洗万古凡马空。玉花却在御榻上，榻上庭前屹相向。至尊含笑催赐金，圉人太仆皆惆怅。弟子韩幹早入室，亦能画马穷殊相。幹惟画肉不画骨，忍使骅骝气凋丧。将军画善盖有神，必逢佳士亦写真。即今飘泊干戈际，屡貌寻常行路人。途穷反遭俗眼白，世上未有如公贫。但看古来盛名下，终日坎壈缠其身。,唐诗三百首
哀王孙,杜甫,长安城头头白乌，夜飞延秋门上呼。又向人家啄大屋，屋底达官走避胡。金鞭断折九马死。骨肉不待同驰驱。腰下宝玦青珊瑚，可怜王孙泣路隅。问之不肯道姓名，但道困苦乞为奴。已经百日窜荆棘，身上无有完肌肤。高帝子孙尽隆准，龙种自与常人殊。豺狼在邑龙在野。王孙善保千金躯。不敢长语临交衢，且为王孙立斯须。昨夜东风吹血腥，东来橐驼满旧都。朔方健儿好身手，昔何勇锐今何愚。窃闻天子已传位，圣德北服南单于。花门呖面请雪耻，慎勿出口他人狙。哀哉王孙慎勿疏，五陵佳气无时无。,唐诗三百首
对雪,杜甫,北雪犯长沙，胡云冷万家。随风且间叶，带雨不成花。金错囊从罄，银壶酒易赊。无人竭浮蚁，有待至昏鸦。,
对雪,杜甫,战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。,描写冬天，描写雪
曲江二首,杜甫,一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，花边高冢卧麒麟。细推物理须行乐，何用浮名绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。,
别房太尉墓,杜甫,他乡复行役，驻马别孤坟。近泪无干土，低空有断云。对棋陪谢傅，把剑觅徐君。唯见林花落，莺啼送客闻。,悼亡诗，唐诗三百首，忧国忧民
咏怀古迹五首,杜甫,支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归月夜魂。千载琵琶作胡语，分明怨恨曲中论。蜀主窥吴幸三峡，崩年亦在永安宫。翠华想像空山里，玉殿虚无野寺中。古庙杉松巢水鹤，岁时伏腊走村翁。武侯祠屋常邻近，一体君臣祭祀同。诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。福移汉祚难恢复，志决身歼军务劳。,思乡诗，唐诗三百首
遣兴,杜甫,骥子好男儿，前年学语时。问知人客姓，诵得老夫诗。世乱怜渠小，家贫仰母慈。鹿门携不遂，雁足系难期。天地军麾满，山河战角悲。傥归免相失，见日敢辞迟。,
遣兴,杜甫,干戈犹未定，弟妹各何之。拭泪沾襟血，梳头满面丝。地卑荒野大，天远暮江迟。衰疾那能久，应无见汝时。,
月,杜甫,天上秋期近，人间月影清。入河蟾不没，捣药兔长生。只益丹心苦，能添白发明。干戈知满地，休照国西营。,
月,杜甫,四更山吐月，残夜水明楼。尘匣元开镜，风帘自上钩。兔应疑鹤发，蟾亦恋貂裘。斟酌姮娥寡，天寒耐九秋。,
洗兵马,杜甫,中兴诸将收山东，捷书日报清昼同。河广传闻一苇过，胡危命在破竹中。祗残邺城不日得，独任朔方无限功。京师皆骑汗血马，回纥喂肉葡萄宫。已喜皇威清海岱，常思仙仗过崆峒。三年笛里关山月，万国兵前草木风。成王功大心转小，郭相谋深古来少。司徒清鉴悬明镜，尚书气与秋天杳。二三豪俊为时出，整顿乾坤济时了。东走无复忆鲈鱼，南飞觉有安巢鸟。青春复随冠冕入，紫禁正耐烟花绕。鹤禁通霄凤辇备，鸡鸣问寝龙楼晓。攀龙附凤势莫当，天下尽化为侯王。汝等岂知蒙帝力，时来不得夸身强。关中既留萧丞相，幕下复用张子房。张公一生江海客，身长九尺须眉苍。征起适遇风云会，扶颠始知筹策良。青袍白马更何有，后汉今周喜再昌。寸地尺天皆入贡，奇祥异瑞争来送。不知何国致白环，复道诸山得银瓮。隐士休歌紫芝曲，词人解撰河清颂。田家望望惜雨干，布谷处处催春种。淇上健儿归莫懒，城南思妇愁多梦。安得壮士挽天河，净洗甲兵长不用。,
韦讽录事宅观曹将军画马图,杜甫,国初已来画鞍马，神妙独数江都王。将军得名三十载，人间又见真乘黄。曾貌先帝照夜白，龙池十日飞霹雳。内府殷红玛瑙盘，婕妤传诏才人索。盘赐将军拜舞归，轻纨细绮相追飞。贵戚权门得笔迹，始觉屏障生光辉。昔日太宗拳毛騧，近时郭家狮子花。今之新图有二马，复令识者久叹嗟。此皆骑战一敌万，缟素漠漠开风沙。其余七匹亦殊绝，迥若寒空动烟雪。霜蹄蹴踏长楸间，马官厮养森成列。可怜九马争神骏，顾视清高气深稳。借问苦心爱者谁，后有韦讽前支遁。忆昔巡幸新丰宫，翠华拂天来向东。腾骧磊落三万匹，皆与此图筋骨同。自从献宝朝河宗，无复射蛟江水中。君不见金粟堆前松柏里，龙媒去尽鸟呼风。,描写马，唐诗三百首
垂老别,杜甫,四郊未宁静，垂老不得安。子孙阵亡尽，焉用身独完。投杖出门去，同行为辛酸。幸有牙齿存，所悲骨髓干。男儿既介胄，长揖别上官。老妻卧路啼，岁暮衣裳单。孰知是死别，且复伤其寒。此去必不归，还闻劝加餐。土门壁甚坚，杏园度亦难。势异邺城下，纵死时犹宽。人生有离合，岂择衰老端。忆昔少壮日，迟回竟长叹。万国尽征戍，烽火被冈峦。积尸草木腥，流血川原丹。何乡为乐土，安敢尚盘桓。弃绝蓬室居，塌然摧肺肝。,战争诗
日暮,杜甫,牛羊下来久，各已闭柴门。风月自清夜，江山非故园。石泉流暗壁，草露滴秋根。头白灯明里，何须花烬繁。,思乡诗
日暮,杜甫,日落风亦起，城头鸟尾讹。黄云高未动，白水已扬波。羌妇语还哭，胡儿行且歌。将军别换马，夜出拥雕戈。,
奉济驿重送严公四韵,杜甫,远送从此别，青山空复情。几时杯重把，昨夜月同行。列郡讴歌惜，三朝出入荣。江村独归处，寂寞养残生。,唐诗三百首
潼关吏,杜甫,士卒何草草，筑城潼关道。大城铁不如，小城万丈馀。借问潼关吏，修关还备胡。要我下马行，为我指山隅。连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒。,战争诗，赞美诗
同诸公登慈恩寺塔,杜甫,高标跨苍穹，烈风无时休。自非旷士怀，登兹翻百忧。方知象教力，足可追冥搜。仰穿龙蛇窟，始出枝撑幽。七星在北户，河汉声西流。羲和鞭白日，少昊行清秋。秦山忽破碎，泾渭不可求。俯视但一气，焉能辨皇州。回首叫虞舜，苍梧云正愁。惜哉瑶池饮，日晏昆仑丘。黄鹄去不息，哀鸣何所投。君看随阳雁，各有稻粱谋。,
画鹰,杜甫,素练风霜起，苍鹰画作殊。耸身思狡兔，侧目似愁胡。绦镟光堪摘，轩楹势可呼。何当击凡鸟，毛血洒平芜。,励志诗
晚晴,杜甫,高唐暮冬雪壮哉，旧瘴无复似尘埃。崖沉谷没白皑皑，江石缺裂青枫摧。南天三旬苦雾开，赤日照耀从西来，六龙寒急光裴回。照我衰颜忽落地，口虽吟咏心中哀。未怪及时少年子，扬眉结义黄金台。洎乎吾生何飘零，支离委绝同死灰。,
晚晴,杜甫,返照斜初彻，浮云薄未归。江虹明远饮，峡雨落馀飞。凫雁终高去，熊罴觉自肥。秋分客尚在，竹露夕微微。,
晚晴,杜甫,村晚惊风度，庭幽过雨沾。夕阳薰细草，江色映疏帘。书乱谁能帙，怀干可自添。时闻有馀论，未怪老夫潜。,
赠李白,杜甫,二年客东都，所历厌机巧。野人对膻腥，蔬食常不饱。岂无青精饭，使我颜色好。苦乏大药资，山林迹如扫。李侯金闺彦，脱身事幽讨。亦有梁宋游，方期拾瑶草。,
奉赠韦左丞丈二十二韵,杜甫,纨袴不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴三十载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥诵佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯。,读书
赠李白,杜甫,秋来相顾尚飘蓬，未就丹砂愧葛洪。痛饮狂歌空度日，飞扬跋扈为谁雄。,
观公孙大娘弟子舞剑器行并序,杜甫,大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。”开元三载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘澒洞昏王室。梨园弟子散如烟，女乐馀姿映寒日。金粟堆南木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。,唐诗三百首
寒食,杜甫,寒食江村路，风花高下飞。汀烟轻冉冉，竹日静晖晖。田父要皆去，邻家闹不违。地偏相识尽，鸡犬亦忘归。,
偶题,杜甫,文章千古事，得失寸心知。作者皆殊列，名声岂浪垂。骚人嗟不见，汉道盛于斯。前辈飞腾入，馀波绮丽为。后贤兼旧列，历代各清规。法自儒家有，心从弱岁疲。永怀江左逸，多病邺中奇。騄骥皆良马，骐驎带好儿。车轮徒已斫，堂构惜仍亏。漫作潜夫论，虚传幼妇碑。缘情慰漂荡，抱疾屡迁移。经济惭长策，飞栖假一枝。尘沙傍蜂虿，江峡绕蛟螭。萧瑟唐虞远，联翩楚汉危。圣朝兼盗贼，异俗更喧卑。郁郁星辰剑，苍苍云雨池。两都开幕府，万宇插军麾。南海残铜柱，东风避月支。音书恨乌鹊，号怒怪熊罴。稼穑分诗兴，柴荆学土宜。故山迷白阁，秋水隐黄陂。不敢要佳句，愁来赋别离。,
贫交行,杜甫,翻手作云覆手雨，纷纷轻薄何须数。君不见管鲍贫时交，此道今人弃如土。,友情诗
江畔独步寻花七绝句,杜甫,江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红。黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即肯死，只恐花尽老相催。繁枝容易纷纷落，嫩叶商量细细开。,描写春天，描写花，小学
寄韩谏议,杜甫,今我不乐思岳阳，身欲奋飞病在床。美人娟娟隔秋水，濯足洞庭望八荒。鸿飞冥冥日月白，青枫叶赤天雨霜。玉京群帝集北斗，或骑骐驎翳凤凰。芙蓉旌旗烟雾乐，影动倒景摇潇湘。星宫之君醉琼浆，羽人稀少不在旁。似闻昨者赤松子，恐是汉代韩张良。昔随刘氏定长安，帷幄未改神惨伤。国家成败吾岂敢，色难腥腐餐风香。周南留滞古所惜，南极老人应寿昌。美人胡为隔秋水，焉得置之贡玉堂。,唐诗三百首
蒹葭,杜甫,摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。,
狂夫,杜甫,万里桥西一草堂，百花潭水即沧浪。风含翠筱娟娟静，雨裛红蕖冉冉香。厚禄故人书断绝，恒饥稚子色凄凉。欲填沟壑唯疏放，自笑狂夫老更狂。,
雨晴,杜甫,雨时山不改，晴罢峡如新。天路看殊俗，秋江思杀人。有猿挥泪尽，无犬附书频。故国愁眉外，长歌欲损神。,
九日蓝田崔氏庄,杜甫,老去悲秋强自宽，兴来今日尽君欢。羞将短发还吹帽，笑倩旁人为正冠。蓝水远从千涧落，玉山高并两峰寒。明年此会知谁健？醉把茱萸仔细看。,重阳节
小寒食舟中作,杜甫,佳辰强饭食犹寒，隐几萧条带鹖冠。春水船如天上坐，老年花似雾中看。娟娟戏蝶过闲幔，片片轻鸥下急湍。云白山青万馀里，愁看直北是长安。,寒食节，忧国忧民
恨别,杜甫,洛城一别四千里，胡骑长驱五六年。草木变衰行剑外，兵戈阻绝老江边。思家步月清宵立，忆弟看云白日眠。闻道河阳近乘胜，司徒急为破幽燕。,思乡诗
后出塞五首,杜甫,男儿生世间，及壮当封侯。战伐有功业，焉能守旧丘？召募赴蓟门，军动不可留。千金买马鞍，百金装刀头。闾里送我行，亲戚拥道周。斑白居上列，酒酣进庶羞。少年别有赠，含笑看吴钩。朝进东门营，暮上河阳桥。落日照大旗，马鸣风萧萧。平沙列万幕，部伍各见招。中天悬明月，令严夜寂寥。悲笳数声动，壮士惨不骄。借问大将谁？恐是霍嫖姚。古人重守边，今人重高勋。岂知英雄主，出师亘长云。六合已一家，四夷且孤军。遂使貔虎士，奋身勇所闻。拔剑击大荒，日收胡马群；誓开玄冥北，持以奉吾君！献凯日继踵，两蕃静无虞。渔阳豪侠地，击鼓吹笙竽。云帆转辽海，粳稻来东吴。越罗与楚练，照耀舆台躯。主将位益崇，气骄凌上都：边人不敢议，议者死路衢。我本良家子，出师亦多门。将骄益愁思，身贵不足论。跃马二十年，恐辜明主恩。坐见幽州骑，长驱河洛昏。中夜间道归，故里但空村。恶名幸脱免，穷老无儿孙。,
悲陈陶,杜甫,孟冬十郡良家子，血作陈陶泽中水。野旷天清无战声，四万义军同日死。群胡归来血洗箭，仍唱胡歌饮都市。都人回面向北啼，日夜更望官军至。,战争诗
喜雨,杜甫,春旱天地昏，日色赤如血。农事都已休，兵戈况骚屑。巴人困军须，恸哭厚土热。沧江夜来雨，真宰罪一雪。谷根小苏息，沴气终不灭。何由见宁岁，解我忧思结。峥嵘群山云，交会未断绝。安得鞭雷公，滂沱洗吴越。,
喜雨,杜甫,南国旱无雨，今朝江出云。入空才漠漠，洒迥已纷纷。巢燕高飞尽，林花润色分。晚来声不绝，应得夜深闻。,
曲江对酒,杜甫,苑外江头坐不归，水精春殿转霏微。桃花细逐杨花落，黄鸟时兼白鸟飞。纵饮久判人共弃，懒朝真与世相违。吏情更觉沧洲远，老大悲伤未拂衣。,
乾元中寓居同谷县作歌七首,杜甫,有客有客字子美，白头乱发垂过耳。岁拾橡栗随狙公，天寒日暮山谷里。中原无书归不得，手脚冻皴皮肉死。呜呼一歌兮歌已哀，悲风为我从天来。长镵长镵白木柄，我生托子以为命。黄精无苗山雪盛，短衣数挽不掩胫。此时与子空归来，男呻女吟四壁静。呜呼二歌兮歌始放，邻里为我色惆怅。有弟有弟在远方，三人各瘦何人强。生别展转不相见，胡尘暗天道路长。东飞鴐鹅后鹙鶬，安得送我置汝旁。呜呼三歌兮歌三发，汝归何处收兄骨。有妹有妹在钟离，良人早殁诸孤痴。长淮浪高蛟龙怒，十年不见来何时。扁舟欲往箭满眼，杳杳南国多旌旗。呜呼四歌兮歌四奏，林猿为我啼清昼。四山多风溪水急，寒雨飒飒枯树湿。黄蒿古城云不开，白狐跳梁黄狐立。我生何为在穷谷，中夜起坐万感集。呜呼五歌兮歌正长，魂招不来归故乡。南有龙兮在山湫，古木巃嵸枝相樛。木叶黄落龙正蛰，蝮蛇东来水上游。我行怪此安敢出，拔剑欲斩且复休。呜呼六歌兮歌思迟，溪壑为我回春姿。男儿生不成名身已老，三年饥走荒山道。长安卿相多少年，富贵应须致身早。山中儒生旧相识，但话宿昔伤怀抱。呜呼七歌兮悄终曲，仰视皇天白日速。,
述怀,杜甫,去年潼关破，妻子隔绝久。今夏草木长，脱身得西走。麻鞋见天子，衣袖露两肘。朝廷愍生还，亲故伤老丑。涕泪授拾遗，流离主恩厚。柴门虽得去，未忍即开口。寄书问三川，不知家在否。比闻同罹祸，杀戮到鸡狗。山中漏茅屋，谁复依户牖。摧颓苍松根，地冷骨未朽。几人全性命，尽室岂相偶。嶔岑猛虎场，郁结回我首。自寄一封书，今已十月后。反畏消息来，寸心亦何有。汉运初中兴，生平老耽酒。沉思欢会处，恐作穷独叟。,
漫成一首,杜甫,江月去人只数尺，风灯照夜欲三更。沙头宿鹭联拳静，船尾跳鱼拨剌鸣。,
前出塞九首,杜甫,戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有！功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万里余，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落层冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。掳其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。,战争诗，讽刺诗
陪郑广文游何将军山林十首,杜甫,不识南塘路，今知第五桥。名园依绿水，野竹上青霄。谷口旧相得，濠梁同见招。平生为幽兴，未惜马蹄遥。百顷风潭上，千章夏木清。卑枝低结子，接叶暗巢莺。鲜鲫银丝脍，香芹碧涧羹。翻疑柁楼底，晚饭越中行。万里戎王子，何年别月支？异花开绝域，滋蔓匝清池。汉使徒空到，神农竟不知。露翻兼雨打，开坼渐离披。旁舍连高竹，疏篱带晚花。碾涡深没马，藤蔓曲藏蛇。词赋工无益，山林迹未赊。尽捻书籍卖，来问尔东家。剩水沧江破，残山碣石开。绿垂风折笋，红绽雨肥梅。银甲弹筝用，金鱼换酒来。兴移无洒扫，随意坐莓苔。风磴吹阴雪，云门吼瀑泉。酒醒思卧簟，衣冷欲装绵。野老来看客，河鱼不取钱。只疑淳朴处，自有一山川。棘树寒云色，茵蔯春藕香。脆添生菜美，阴益食单凉。野鹤清晨出，山精白日藏。石林蟠水府，百里独苍苍。忆过杨柳渚，走马定昆池。醉把青荷叶，狂遗白接□（上“曰”下“离”）。刺船思郢客，解水乞吴儿。坐对秦山晚，江湖兴颇随。床上书连屋，阶前树拂云。将军不好武，稚子总能文。醒酒微风入，听诗静夜分。絺衣挂萝薜，凉月白纷纷。幽意忽不惬，归期无奈何。出门流水住，回首白云多。自笑灯前舞，谁怜醉後歌。只应与朋好，风雨亦来过。,
归雁,杜甫,闻道今春雁，南归自广州。见花辞涨海，避雪到罗浮。是物关兵气，何时免客愁。年年霜露隔，不过五湖秋。,思乡诗
江亭,杜甫,坦腹江亭暖，长吟野望时。水流心不竞，云在意俱迟。寂寂春将晚，欣欣物自私。故林归未得，排闷强裁诗。,
少年行,杜甫,马上谁家薄媚郎，临阶下马坐人床。不通姓字粗豪甚，指点银瓶索酒尝。,
绝句四首,杜甫,堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。,
夔州歌十绝句,杜甫,中巴之东巴东山，江水开辟流其间。白帝高为三峡镇，夔州险过百牢关。白帝夔州各异城，蜀江楚峡混殊名。英雄割据非天意，霸主并吞在物情。群雄竞起问前朝，王者无外见今朝。比讶渔阳结怨恨，元听舜日旧箫韶。赤甲白盐俱刺天，闾阎缭绕接山巅。枫林橘树丹青合，复道重楼锦绣悬。瀼东瀼西一万家，江北江南春冬花。背飞鹤子遗琼蕊，相趁凫雏入蒋牙。东屯稻畦一百顷，北有涧水通青苗。晴浴狎鸥分处处，雨随神女下朝朝。蜀麻吴盐自古通，万斛之舟行若风。长年三老长歌里，白昼摊钱高浪中。忆昔咸阳都市合，山水之图张卖时。巫峡曾经宝屏见，楚宫犹对碧峰疑。武侯祠堂不可忘，中有松柏参天长。干戈满地客愁破，云日如火炎天凉。阆风玄圃与蓬壶，中有高堂天下无。借问夔州压何处，峡门江腹拥城隅。,山水诗
岁暮,杜甫,岁暮远为客，边隅还用兵。烟尘犯雪岭，鼓角动江城。天地日流血，朝廷谁请缨。济时敢爱死，寂寞壮心惊。,战争诗
送郑十八虔贬台州司户，伤其临老陷贼之故，,杜甫,郑公樗散鬓成丝，酒后常称老画师。万里伤心严谴日，百年垂死中兴时。苍惶已就长途往，邂逅无端出饯迟。便与先生应永诀，九重泉路尽交期。,
绝句二首,杜甫,迟日江山丽，春风花草香。泥融飞燕子，沙暖睡鸳鸯。江碧鸟逾白，山青花欲燃。今春看又过，何日是归年。,山水诗，描写春天，思乡诗
燕子来舟中作,杜甫,湖南为客动经春，燕子衔泥两度新。旧入故园尝识主，如今社日远看人。可怜处处巢居室，何异飘飘托此身。暂语船樯还起去，穿花贴水益沾巾。,孤独
白帝,杜甫,白帝城中云出门，白帝城下雨翻盆。高江急峡雷霆斗，翠木苍藤日月昏。戎马不如归马逸，千家今有百家存。哀哀寡妇诛求尽，恸哭秋原何处村。,
火,杜甫,楚山经月火，大旱则斯举。旧俗烧蛟龙，惊惶致雷雨。爆嵌魑魅泣，崩冻岚阴昈。罗落沸百泓，根源皆万古。青林一灰烬，云气无处所。入夜殊赫然，新秋照牛女。风吹巨焰作，河棹腾烟柱。势俗焚昆仑，光弥焮洲渚。腥至焦长蛇，声吼缠猛虎。神物已高飞，不见石与土。尔宁要谤讟，凭此近荧侮。薄关长吏忧，甚昧至精主。远迁谁扑灭，将恐及环堵。流汗卧江亭，更深气如缕。,
寄李十二白二十韵,杜甫,昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文彩承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。,
诸将五首,杜甫,汉朝陵墓对南山，胡虏千秋尚入关。昨日玉鱼蒙葬地，早时金碗出人间。见愁汗马西戎逼，曾闪朱旗北斗殷。多少材官守泾渭，将军且莫破愁颜。韩公本意筑三城，拟绝天骄拔汉旌。岂谓尽烦回纥马，翻然远救朔方兵。胡来不觉潼关隘，龙起犹闻晋水清。独使至尊忧社稷，诸君何以答升平。洛阳宫殿化为烽，休道秦关百二重。沧海未全归禹贡，蓟门何处尽尧封。朝廷衮职虽多预，天下军储不自供。稍喜临边王相国，肯销金甲事春农。回首扶桑铜柱标，冥冥氛祲未全销。越裳翡翠无消息，南海明珠久寂寥。殊锡曾为大司马，总戎皆插侍中貂。炎风朔雪天王地，只在忠臣翊圣朝。锦江春色逐人来，巫峡清秋万壑哀。正忆往时严仆射，共迎中使望乡台。主恩前后三持节，军令分明数举杯。西蜀地形天下险，安危须仗出群材。,
夜雨,杜甫,小雨夜复密，回风吹早秋。野凉侵闭户，江满带维舟。通籍恨多病，为郎忝薄游。天寒出巫峡，醉别仲宣楼。,
成都府,杜甫,翳翳桑榆日，照我征衣裳。我行山川异，忽在天一方。但逢新人民，未卜见故乡。大江东流去，游子去日长。曾城填华屋，季冬树木苍。喧然名都会，吹箫间笙簧。信美无与适，侧身望川梁。鸟雀夜各归，中原杳茫茫。初月出不高，众星尚争光。自古有羁旅，我何苦哀伤。,
卜居,杜甫,归羡辽东鹤，吟同楚执珪。未成游碧海，著处觅丹梯。云障宽江左，春耕破瀼西。桃红客若至，定似昔人迷。,
卜居,杜甫,浣花流水水西头，主人为卜林塘幽。已知出郭少尘事，更有澄江销客愁。无数蜻蜓齐上下，一双鸂鶒对沉浮。东行万里堪乘兴，须向山阴上小舟。,
南邻,杜甫,锦里先生乌角巾，园收芋粟不全贫。惯看宾客儿童喜，得食阶除鸟雀驯。秋水才深四五尺，野航恰受两三人。白沙翠竹江村暮，相对柴门月色新。,
短歌行，赠王郎司直,杜甫,王郎酒酣拔剑斫地歌莫哀，我能拔尔抑塞磊落之奇才。豫章翻风白日动，鲸鱼跋浪沧溟开。且脱佩剑休裴回，西得诸侯棹锦水。欲向何门趿珠履，仲宣楼头春色深。青眼高歌望吾子，眼中之人吾老矣。,
戏题王宰画山水图歌,杜甫,十日画一水，五日画一石。能事不受相促迫，王宰始肯留真迹。壮哉昆仑方壶图，挂君高堂之素壁。巴陵洞庭日本东，赤岸水与银河通，中有云气随飞龙。舟人渔子入浦溆，山木尽亚洪涛风。尤工远势古莫比，咫尺应须论万里。焉得并州快剪刀，翦取吴松半江水。,
南征,杜甫,春岸桃花水，云帆枫树林。偷生长避地，适远更沾襟。老病南征日，君恩北望心。百年歌自苦，未见有知音。,
悲秋,杜甫,凉风动万里，群盗尚纵横。家远传书日，秋来为客情。愁窥高鸟过，老逐众人行。始欲投三峡，何由见两京。,
遣兴五首,杜甫,蛰龙三冬卧，老鹤万里心。昔时贤俊人，未遇犹视今。嵇康不得死，孔明有知音。又如垄底松，用舍在所寻。大哉霜雪干，岁久为枯林。昔者庞德公，未曾入州府。襄阳耆旧间，处士节独苦。岂无济时策，终竟畏罗罟。林茂鸟有归，水深鱼知聚。举家依鹿门，刘表焉得取。我今日夜忧，诸弟各异方。不知死与生，何况道路长。避寇一分散，饥寒永相望。岂无柴门归，欲出畏虎狼。仰看云中雁，禽鸟亦有行。蓬生非无根，漂荡随高风。天寒落万里，不复归本丛。客子念故宅，三年门巷空。怅望但烽火，戎车满关东。生涯能几何，常在羁旅中。昔在洛阳时，亲友相追攀。送客东郊道，遨游宿南山。烟尘阻长河，树羽成皋间。回首载酒地，岂无一日还。丈夫贵壮健，惨戚非朱颜。,
遣兴五首,杜甫,朔风飘胡雁，惨澹带砂砾。长林何萧萧，秋草萋更碧。北里富熏天，高楼夜吹笛。焉知南邻客，九月犹絺绤。长陵锐头儿，出猎待明发。騂弓金爪镝，白马蹴微雪。未知所驰逐，但见暮光灭。归来悬两狼，门户有旌节。漆有用而割，膏以明自煎。兰摧白露下，桂折秋风前。府中罗旧尹，沙道尚依然。赫赫萧京兆，今为时所怜。猛虎凭其威，往往遭急缚。雷吼徒咆哮，枝撑已在脚。忽看皮寝处，无复睛闪烁。人有甚于斯，足以劝元恶。朝逢富家葬，前后皆辉光。共指亲戚大，缌麻百夫行。送者各有死，不须羡其强。君看束练去，亦得归山冈。,
凤凰台,杜甫,亭亭凤凰台，北对西康州。西伯今寂寞，凤声亦悠悠。山峻路绝踪，石林气高浮。安得万丈梯，为君上上头。恐有无母雏，饥寒日啾啾。我能剖心出，饮啄慰孤愁。心以当竹实，炯然无外求。血以当醴泉，岂徒比清流。所贵王者瑞，敢辞微命休。坐看彩翮长，举意八极周。自天衔瑞图，飞下十二楼。图以奉至尊，凤以垂鸿猷。再光中兴业，一洗苍生忧。深衷正为此，群盗何淹留。,
遣怀,杜甫,昔我游宋中，惟梁孝王都。名今陈留亚，剧则贝魏俱。邑中九万家，高栋照通衢。舟车半天下，主客多欢娱。白刃雠不义，黄金倾有无。杀人红尘里，报答在斯须。忆与高李辈，论交入酒垆。两公壮藻思，得我色敷腴。气酣登吹台，怀古视平芜。芒砀云一去，雁鹜空相呼。先帝正好武，寰海未凋枯。猛将收西域，长戟破林胡。百万攻一城，献捷不云输。组练弃如泥，尺土负百夫。拓境功未已，元和辞大炉。乱离朋友尽，合沓岁月徂。吾衰将焉托，存殁再呜呼。萧条益堪愧，独在天一隅。乘黄已去矣，凡马徒区区。不复见颜鲍，系舟卧荆巫。临餐吐更食，常恐违抚孤。,
将赴成都草堂途中有作，先寄严郑公五首,杜甫,得归茅屋赴成都，直为文翁再剖符。但使闾阎还揖让，敢论松竹久荒芜。鱼知丙穴由来美，酒忆郫筒不用酤。五马旧曾谙小径，几回书札待潜夫。处处青江带白蘋，故园犹得见残春。雪山斥候无兵马，锦里逢迎有主人。休怪儿童延俗客，不教鹅鸭恼比邻。习池未觉风流尽，况复荆州赏更新。竹寒沙碧浣花溪，菱刺藤梢咫尺迷。过客径须愁出入，居人不自解东西。书签药裹封蛛网，野店山桥送马蹄。岂藉荒庭春草色，先判一饮醉如泥。常苦沙崩损药栏，也从江槛落风湍。新松恨不高千尺，恶竹应须斩万竿。生理只凭黄阁老，衰颜欲付紫金丹。三年奔走空皮骨，信有人间行路难。锦官城西生事微，乌皮几在还思归。昔去为忧乱兵入，今来已恐邻人非。侧身天地更怀古，回首风尘甘息机。共说总戎云鸟阵，不妨游子芰荷衣。,
后游,杜甫,寺忆新游处，桥怜再渡时。江山如有待，花柳更无私。野润烟光薄，沙暄日色迟。客愁全为减，舍此复何之。,
秦州杂诗二十首,杜甫,满目悲生事，因人作远游。迟回度陇怯，浩荡及关愁。水落鱼龙夜，山空鸟鼠秋。西征问烽火，心折此淹留。秦州山北寺，胜迹隗嚣宫。苔藓山门古，丹青野殿空。月明垂叶露，云逐渡溪风。清渭无情极，愁时独向东。州图领同谷，驿道出流沙。降虏兼千帐，居人有万家。马骄珠汗落，胡舞白蹄斜。年少临洮子，西来亦自夸。鼓角缘边郡，川原欲夜时。秋听殷地发，风散入云悲。抱叶寒蝉静，归来独鸟迟。万方声一概，吾道竟何之。南使宜天马，由来万匹强。浮云连阵没，秋草遍山长。闻说真龙种，仍残老骕骦。哀鸣思战斗，迥立向苍苍。城上胡笳奏，山边汉节归。防河赴沧海，奉诏发金微。士苦形骸黑，旌疏鸟兽稀。那闻往来戍，恨解邺城围。莽莽万重山，孤城山谷间。无风云出塞，不夜月临关。属国归何晚，楼兰斩未还。烟尘独长望，衰飒正摧颜。闻道寻源使，从天此路回。牵牛去几许，宛马至今来。一望幽燕隔，何时郡国开。东征健儿尽，羌笛暮吹哀。今日明人眼，临池好驿亭。丛篁低地碧，高柳半天青。稠叠多幽事，喧呼阅使星。老夫如有此，不异在郊坰。云气接昆仑，涔涔塞雨繁。羌童看渭水，使客向河源。烟火军中幕，牛羊岭上村。所居秋草净，正闭小蓬门。萧萧古塞冷，漠漠秋云低。黄鹄翅垂雨，苍鹰饥啄泥。蓟门谁自北，汉将独征西。不意书生耳，临衰厌鼓鼙。山头南郭寺，水号北流泉。老树空庭得，清渠一邑传。秋花危石底，晚景卧钟边。俯仰悲身世，溪风为飒然。传道东柯谷，深藏数十家。对门藤盖瓦，映竹水穿沙。瘦地翻宜粟，阳坡可种瓜。船人近相报，但恐失桃花。万古仇池穴，潜通小有天。神鱼人不见，福地语真传。近接西南境，长怀十九泉。何时一茅屋，送老白云边。未暇泛沧海，悠悠兵马间。塞门风落木，客舍雨连山。阮籍行多兴，庞公隐不还。东柯遂疏懒，休镊鬓毛斑。东柯好崖谷，不与众峰群。落日邀双鸟，晴天养片云。野人矜险绝，水竹会平分。采药吾将老，儿童未遣闻。边秋阴易久，不复辨晨光。檐雨乱淋幔，山云低度墙。鸬鹚窥浅井，蚯蚓上深堂。车马何萧索，门前百草长。地僻秋将尽，山高客未归。塞云多断续，边日少光辉。警急烽常报，传闻檄屡飞。西戎外甥国，何得迕天威。凤林戈未息，鱼海路常难。候火云烽峻，悬军幕井干。风连西极动，月过北庭寒。故老思飞将，何时议筑坛。唐尧真自圣，野老复何知。晒药能无妇，应门幸有儿。藏书闻禹穴，读记忆仇池。为报鸳行旧，鹪鹩在一枝。,
水槛遣心,杜甫,去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。,描写春天，描写雨
彭衙行,杜甫,忆昔避贼初，北走经险艰。夜深彭衙道，月照白水山。尽室久徒步，逢人多厚颜。参差谷鸟吟，不见游子还。痴女饥咬我，啼畏虎狼闻。怀中掩其口，反侧声愈嗔。小儿强解事，故索苦李餐。一旬半雷雨，泥泞相牵攀。既无御雨备，径滑衣又寒。有时经契阔，竟日数里间。野果充糇粮，卑枝成屋椽。早行石上水，暮宿天边烟。少留周家洼，欲出芦子关。故人有孙宰，高义薄曾云。延客已曛黑，张灯启重门。暖汤濯我足，翦纸招我魂。从此出妻孥，相视涕阑干。众雏烂熳睡，唤起沾盘餐。誓将与夫子，永结为弟昆。遂空所坐堂，安居奉我欢。谁肯艰难际，豁达露心肝。别来岁月周，胡羯仍构患。何当有翅翎，飞去堕尔前。,
夏夜叹,杜甫,永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。,描写夏天，忧国忧民
云,杜甫,龙似瞿唐会，江依白帝深。终年常起峡，每夜必通林。收获辞霜渚，分明在夕岑。高斋非一处，秀气豁烦襟。,
堂成,杜甫,背郭堂成荫白茅，缘江路熟俯青郊。桤林碍日吟风叶，笼竹和烟滴露梢。暂止飞乌将数子，频来语燕定新巢。旁人错比扬雄宅，懒惰无心作解嘲。,
解闷十二首,杜甫,草阁柴扉星散居，浪翻江黑雨飞初。山禽引子哺红果，溪友得钱留白鱼。商胡离别下扬州，忆上西陵故驿楼。为问淮南米贵贱，老夫乘兴欲东流。一辞故国十经秋，每见秋瓜忆故丘。今日南湖采薇蕨，何人为觅郑瓜州。沈范早知何水部，曹刘不待薛郎中。独当省署开文苑，兼泛沧浪学钓翁。李陵苏武是吾师，孟子论文更不疑。一饭未曾留俗客，数篇今见古人诗。复忆襄阳孟浩然，清诗句句尽堪传。即今耆旧无新语，漫钓槎头缩颈鳊。陶冶性灵在底物，新诗改罢自长吟。孰知二谢将能事，颇学阴何苦用心。不见高人王右丞，蓝田丘壑漫寒藤。最传秀句寰区满，未绝风流相国能。先帝贵妃今寂寞，荔枝还复入长安。炎方每续朱樱献，玉座应悲白露团。忆过泸戎摘荔枝，青峰隐映石逶迤。京中旧见无颜色，红颗酸甜只自知。翠瓜碧李沈玉甃，赤梨葡萄寒露成。可怜先不异枝蔓，此物娟娟长远生。侧生野岸及江蒲，不熟丹宫满玉壶。云壑布衣骀背死，劳生重马翠眉须。,
野老,杜甫,野老篱前江岸回，柴门不正逐江开。渔人网集澄潭下，贾客船随返照来。长路关心悲剑阁，片云何意傍琴台。王师未报收东郡，城阙秋生画角哀。,
冬至,杜甫,年年至日长为客，忽忽穷愁泥杀人。江上形容吾独老，天边风俗自相亲。杖藜雪后临丹壑，鸣玉朝来散紫宸。心折此时无一寸，路迷何处见三秦。,
立春,杜甫,春日春盘细生菜，忽忆两京梅发时。盘出高门行白玉，菜传纤手送青丝。巫峡寒江那对眼，杜陵远客不胜悲。此身未知归定处，呼儿觅纸一题诗。,
白水县崔少府十九翁高斋三十韵,杜甫,客从南县来，浩荡无与适。旅食白日长，况当朱炎赫。高斋坐林杪，信宿游衍阒。清晨陪跻攀，傲睨俯峭壁。崇冈相枕带，旷野怀咫尺。始知贤主人，赠此遣愁寂。危阶根青冥，曾冰生淅沥。上有无心云，下有欲落石。泉声闻复急，动静随所击。鸟呼藏其身，有似惧弹射。吏隐道性情，兹焉其窟宅。白水见舅氏，诸翁乃仙伯。杖藜长松阴，作尉穷谷僻。为我炊雕胡，逍遥展良觌。坐久风颇愁，晚来山更碧。相对十丈蛟，欻翻盘涡坼。何得空里雷，殷殷寻地脉。烟氛蔼崷崒，魍魉森惨戚。昆仑崆峒颠，回首如不隔。前轩颓反照，巉绝华岳赤。兵气涨林峦，川光杂锋镝。知是相公军，铁马云雾积。玉觞淡无味，胡羯岂强敌。长歌激屋梁，泪下流衽席。人生半哀乐，天地有顺逆。慨彼万国夫，休明备征狄。猛将纷填委，庙谋蓄长策。东郊何时开，带甲且来释。欲告清宴罢，难拒幽明迫。三叹酒食旁，何由似平昔。,
早行,杜甫,歌哭俱在晓，行迈有期程。孤舟似昨日，闻见同一声。飞鸟数求食，潜鱼亦独惊。前王作网罟，设法害生成。碧藻非不茂，高帆终日征。干戈未揖让，崩迫开其情。,
夜归,杜甫,夜来归来冲虎过，山黑家中已眠卧。傍见北斗向江低，仰看明星当空大。庭前把烛嗔两炬，峡口惊猿闻一个。白头老罢舞复歌，杖藜不睡谁能那。,
秋雨叹,杜甫,长安布衣谁比数，反锁衡门守环堵。老夫不出长蓬蒿，稚子无忧走风雨。雨声飕飕催早寒，胡雁翅湿高飞难。秋来未曾见白日，泥污后土何时干。,描写雨
秋雨叹,杜甫,阑风伏雨秋纷纷，四海八荒同一云。去马来牛不复辩，浊泾清渭何当分。禾头生耳黍穗黑，农夫田妇无消息。城中斗米换衾绸，想许宁论两相直。,描写雨
秋雨叹,杜甫,雨中百草秋烂死，阶下决明颜色鲜。著叶满枝翠羽盖，开花无数黄金钱。凉风萧萧吹汝急，恐汝后时难独立。堂上书生空白头，临风三嗅馨香泣。,描写秋天，描写雨
秦州见敕目，薛三璩授司议郎，毕,杜甫,大雅何寥阔，斯人尚典刑。交期余潦倒，材力尔精灵。二子声同日，诸生困一经。文章开穾奥，迁擢润朝廷。旧好何由展，新诗更忆听。别来头并白，相见眼终青。伊昔贫皆甚，同忧心不宁。栖遑分半菽，浩荡逐流萍。俗态犹猜忌，妖氛忽杳冥。独惭投汉阁，俱议哭秦庭。还蜀只无补，囚梁亦固扃。华夷相混合，宇宙一膻腥。帝力收三统，天威总四溟。旧都俄望幸，清庙肃惟馨。杂种虽高垒，长驱甚建瓴。焚香淑景殿，涨水望云亭。法驾初还日，群公若会星。宫臣仍点染，柱史正零丁。官忝趋栖凤，朝回叹聚萤。唤人看騕褭，不嫁惜娉婷。掘剑知埋狱，提刀见发硎。侏儒应共饱，渔父忌偏醒。旅泊穷清渭，长吟望浊泾。羽书还似急，烽火未全停。师老资残寇，戎生及近坰。忠臣辞愤激，烈士涕飘零。上将盈边鄙，元勋溢鼎铭。仰思调玉烛，谁定握青萍。陇俗轻鹦鹉，原情类鶺鴒。秋风动关塞，高卧想仪形。,
送路六侍御入朝,杜甫,童稚情亲四十年，中间消息两茫然。更为后会知何地，忽漫相逢是别筵。不分桃花红胜锦，生憎柳絮白于绵。剑南春色还无赖，触忤愁人到酒边。,
义鹘行,杜甫,阴崖有苍鹰，养子黑柏颠。白蛇登其巢，吞噬恣朝餐。雄飞远求食，雌者鸣辛酸。力强不可制，黄口无半存。其父从西归，翻身入长烟。斯须领健鹘，痛愤寄所宣。斗上捩孤影，噭哮来九天。修鳞脱远枝，巨颡坼老拳。高空得蹭蹬，短草辞蜿蜒。折尾能一掉，饱肠皆已穿。生虽灭众雏，死亦垂千年。物情有报复，快意贵目前。兹实鸷鸟最，急难心炯然。功成失所往，用舍何其贤。近经潏水湄，此事樵夫传。飘萧觉素发，凛欲冲儒冠。人生许与分，只在顾盼间。聊为义鹘行，用激壮士肝。,
山寺,杜甫,野寺残僧少，山园细路高。麝香眠石竹，鹦鹉啄金桃。乱石通人过，悬崖置屋牢。上方重阁晚，百里见秋毫。,
李潮八分小篆歌,杜甫,苍颉鸟迹既茫昧，字体变化如浮云。陈仓石鼓又已讹，大小二篆生八分。秦有李斯汉蔡邕，中间作者寂不闻。峄山之碑野火焚，枣木传刻肥失真。苦县光和尚骨立，书贵瘦硬方通神。惜哉李蔡不复得，吾甥李潮下笔亲。尚书韩择木，骑曹蔡有邻。开元已来数八分，潮也奄有二子成三人。况潮小篆逼秦相，快剑长戟森相向。八分一字直百金，蛟龙盘拏肉屈强。吴郡张颠夸草书，草书非古空雄壮。岂如吾甥不流宕，丞相中郎丈人行。巴东逢李潮，逾月求我歌。我今衰老才力薄，潮乎潮乎奈汝何。,
将赴荆南，寄别李剑州,杜甫,使君高义驱今古，寥落三年坐剑州。但见文翁能化俗，焉知李广未封侯。路经滟滪双蓬鬓，天入沧浪一钓舟。戎马相逢更何日，春风回首仲宣楼。,
复愁十二首,杜甫,人烟生处僻，虎迹过新蹄。野鹘翻窥草，村船逆上溪。钓艇收缗尽，昏鸦接翅归。月生初学扇，云细不成衣。万国尚防寇，故园今若何。昔归相识少，早已战场多。身觉省郎在，家须农事归。年深荒草径，老恐失柴扉。金丝镂箭镞，皂尾制旗竿。一自风尘起，犹嗟行路难。胡虏何曾盛，干戈不肯休。闾阎听小子，谈话觅封侯。贞观铜牙弩，开元锦兽张。花门小前好，此物弃沙场。今日翔麟马，先宜驾鼓车。无劳问河北，诸将觉荣华。任转江淮粟，休添苑囿兵。由来貔虎士，不满凤凰城。江上亦秋色，火云终不移。巫山犹锦树，南国且黄鹂。每恨陶彭泽，无钱对菊花。如今九日至，自觉酒须赊。病减诗仍拙，吟多意有馀。莫看江总老，犹被赏时鱼。,
题张氏隐居二首,杜甫,春山无伴独相求，伐木丁丁山更幽。涧道馀寒历冰雪，石门斜日到林丘。不贪夜识金银气，远害朝看麋鹿游。乘兴杳然迷出处，对君疑是泛虚舟。之子时相见，邀人晚兴留。霁潭鳣发发，春草鹿呦呦。杜酒偏劳劝，张梨不外求。前村山路险，归醉每无愁。,
送李校书二十六韵,杜甫,代北有豪鹰，生子毛尽赤。渥洼骐骥儿，尤异是龙脊。李舟名父子，清峻流辈伯。人间好少年，不必须白晰。十五富文史，十八足宾客。十九授校书，二十声辉赫。众中每一见，使我潜动魄。自恐二男儿，辛勤养无益。乾元元年春，万姓始安宅。舟也衣彩衣，告我欲远适。倚门固有望，敛衽就行役。南登吟白华，已见楚山碧。蔼蔼咸阳都，冠盖日云积。何时太夫人，堂上会亲戚。汝翁草明光，天子正前席。归期岂烂漫，别意终感激。顾我蓬屋姿，谬通金闺籍。小来习性懒，晚节慵转剧。每愁悔吝作，如觉天地窄。羡君齿发新，行己能夕惕。临岐意颇切，对酒不能吃。回身视绿野，惨澹如荒泽。老雁春忍饥，哀号待枯麦。时哉高飞燕，绚练新羽翮。长云湿褒斜，汉水饶巨石。无令轩车迟，衰疾悲夙昔。,
送韦十六评事充同谷郡防御判官,杜甫,昔没贼中时，潜与子同游。今归行在所，王事有去留。逼侧兵马间，主忧急良筹。子虽躯干小，老气横九州。挺身艰难际，张目视寇雠。朝廷壮其节，奉诏令参谋。銮舆驻凤翔，同谷为咽喉。西扼弱水道，南镇枹罕陬。此邦承平日，剽劫吏所羞。况乃胡未灭，控带莽悠悠。府中韦使君，道足示怀柔。令侄才俊茂，二美又何求。受词太白脚，走马仇池头。古色沙土裂，积阴雪云稠。羌父豪猪靴，羌儿青兕裘。吹角向月窟，苍山旌旆愁。鸟惊出死树，龙怒拔老湫。古来无人境，今代横戈矛。伤哉文儒士，愤激驰林丘。中原正格斗，后会何缘由。百年赋命定，岂料沉与浮。且复恋良友，握手步道周。论兵远壑净，亦可纵冥搜。题诗得秀句，札翰时相投。,
江上,杜甫,江上日多雨，萧萧荆楚秋。高风下木叶，永夜揽貂裘。勋业频看镜，行藏独倚楼。时危思报主，衰谢不能休。,
遣兴三首,杜甫,我今日夜忧，诸弟各异方。不知死与生，何况道路长。避寇一分散，饥寒永相望。岂无柴门归？欲出畏虎狼。仰看云中雁，禽鸟亦有行。蓬生非无根，漂荡随高风。天寒落万里，不复归本丛。客子念故宅，三年门巷空。怅望但烽火，戎车满关东。生涯能几何，常在羁旅中！昔在洛阳时，亲友相追攀。送客东郊道，遨游宿南山。烟尘阻长河，树羽成皋间。回首载酒地，岂无一日还？丈夫贵壮健，惨戚非朱颜。,
遣兴三首,杜甫,下马古战场，四顾但茫然。风悲浮云去，黄叶坠我前。朽骨穴蝼蚁，又为蔓草缠。故老行叹息，今人尚开边。汉虏互胜负，封疆不常全。安得廉耻将，三军同晏眠。高秋登塞山，南望马邑州。降虏东击胡，壮健尽不留。穹庐莽牢落，上有行云愁。老弱哭道路，愿闻甲兵休。邺中事反覆，死人积如丘。诸将已茅土，载驱谁与谋。丰年孰云迟，甘泽不在早。耕田秋雨足，禾黍已映道。春苗九月交，颜色同日老。劝汝衡门士，忽悲尚枯槁。时来展材力，先后无丑好。但讶鹿皮翁，忘机对芳草。,
夜,杜甫,绝岸风威动，寒房烛影微。岭猿霜外宿，江鸟夜深飞。独坐亲雄剑，哀歌叹短衣。烟尘绕阊阖，白首壮心违。,
龙门,杜甫,龙门横野断，驿树出城来。气色皇居近，金银佛寺开。往还时屡改，川陆日悠哉！相阅征途上，生涯尽几回？,
暮春,杜甫,卧病拥塞在峡中，潇湘洞庭虚映空。楚天不断四时雨，巫峡常吹千里风。沙上草阁柳新暗，城边野池莲欲红。暮春鸳鹭立洲渚，挟子翻飞还一丛。,
晦日寻崔戢李封,杜甫,朝光入瓮牖，尸寝惊敝裘。起行视天宇，春气渐和柔。兴来不暇懒，今晨梳我头。出门无所待，徒步觉自由。杖藜复恣意，免值公与侯。晚定崔李交，会心真罕俦。每过得酒倾，二宅可淹留。喜结仁里欢，况因令节求。李生园欲荒，旧竹颇修修。引客看扫除，随时成献酬。崔侯初筵色，已畏空尊愁。未知天下士，至性有此否。草牙既青出，蜂声亦暖游。思见农器陈，何当甲兵休。上古葛天民，不贻黄屋忧。至今阮籍等，熟醉为身谋。威凤高其翔，长鲸吞九洲。地轴为之翻，百川皆乱流。当歌欲一放，泪下恐莫收。浊醪有妙理，庶用慰沈浮。,
阙题,杜甫,三月雪连夜，未应伤物华。只缘春欲尽，留著伴梨花。,
促织,杜甫,促织甚微细，哀音何动人。草根吟不稳，床下夜相亲。久客得无泪，放妻难及晨。悲丝与急管，感激异天真。,
承闻河北诸节度入朝欢喜口号绝句十二首,杜甫,禄山作逆降天诛，更有思明亦已无。汹汹人寰犹不定，时时斗战欲何须。社稷苍生计必安，蛮夷杂种错相干。周宣汉武今王是，孝子忠臣后代看。喧喧道路多歌谣，河北将军尽入朝。始是乾坤王室正，却交江汉客魂销。不道诸公无表来，茫然庶事遣人猜。拥兵相学干戈锐，使者徒劳百万回。鸣玉锵金尽正臣，修文偃武不无人。兴王会静妖氛气，圣寿宜过一万春。英雄见事若通神，圣哲为心小一身。燕赵休矜出佳丽，宫闱不拟选才人。抱病江天白首郎，空山楼阁暮春光。衣冠是日朝天子，草奏何时入帝乡。澶漫山东一百州，削成如桉抱青丘。苞茅重入归关内，王祭还供尽海头。东逾辽水北滹沱，星象风云喜共和。紫气关临天地阔，黄金台贮俊贤多。渔阳突骑邯郸儿，酒酣并辔金鞭垂。意气即归双阙舞，雄豪复遣五陵知。李相将军拥蓟门，白头虽老赤心存。竟能尽说诸侯入，知有从来天子尊。十二年来多战场，天威已息阵堂堂。神灵汉代中兴主，功业汾阳异姓王。,
三川观水涨二十韵,杜甫,我经华原来，不复见平陆。北上唯土山，连山走穷谷。火云无时出，飞电常在目。自多穷岫雨，行潦相豗蹙。蓊匌川气黄，群流会空曲。清晨望高浪，忽谓阴崖踣。恐泥窜蛟龙，登危聚麋鹿。枯查卷拔树，礧磈共充塞。声吹鬼神下，势阅人代速。不有万穴归，何以尊四渎。及观泉源涨，反惧江海覆。漂沙坼岸去，漱壑松柏秃。乘陵破山门，回斡裂地轴。交洛赴洪河，及关岂信宿。应沈数州没，如听万室哭。秽浊殊未清，风涛怒犹蓄。何时通舟车，阴气不黪黩。浮生有荡汩，吾道正羁束。人寰难容身，石壁滑侧足。云雷此不已，艰险路更跼。普天无川梁，欲济愿水缩。因悲中林士，未脱众鱼腹。举头向苍天，安得骑鸿鹄。,
和裴迪登蜀州东亭送客逢早梅相忆见寄,杜甫,东阁官梅动诗兴，还如何逊在扬州。此时对雪遥相忆，送客逢春可自由。幸不折来伤岁暮，若为看去乱乡愁。江边一树垂垂发，朝夕催人自白头。,描写梅花
春水,杜甫,三月桃花浪，江流复旧痕。朝来没沙尾，碧色动柴门。接缕垂芳饵，连筒灌小园。已添无数鸟，争浴故相喧。,
喜晴,杜甫,皇天久不雨，既雨晴亦佳。出郭眺西郊，肃肃春增华。青荧陵陂麦，窈窕桃李花。春夏各有实，我饥岂无涯。干戈虽横放，惨澹斗龙蛇。甘泽不犹愈，且耕今未赊。丈夫则带甲，妇女终在家。力难及黍稷，得种菜与麻。千载商山芝，往者东门瓜。其人骨已朽，此道谁疵瑕。英贤遇轗轲，远引蟠泥沙。顾惭昧所适，回首白日斜。汉阴有鹿门，沧海有灵查。焉能学众口，咄咄空咨嗟！,
草堂,杜甫,昔我去草堂，蛮夷塞成都。今我归草堂，成都适无虞。请陈初乱时，反复乃须臾。大将赴朝廷，群小起异图。中宵斩白马，盟歃气已粗。西取邛南兵，北断剑阁隅。布衣数十人，亦拥专城居。其势不两大，始闻蕃汉殊。西卒却倒戈，贼臣互相诛。焉知肘腋祸，自及枭獍徒。义士皆痛愤，纪纲乱相逾。一国实三公，万人欲为鱼。唱和作威福，孰肯辨无辜。眼前列杻械，背后吹笙竽。谈笑行杀戮，溅血满长衢。到今用钺地，风雨闻号呼。鬼妾与鬼马，色悲充尔娱。国家法令在，此又足惊吁。贱子且奔走，三年望东吴。弧矢暗江海，难为游五湖。不忍竟舍此，复来薙榛芜。入门四松在，步屟万竹疏。旧犬喜我归，低徊入衣裾。邻舍喜我归，酤酒携胡芦。大官喜我来，遣骑问所须。城郭喜我来，宾客隘村墟。天下尚未宁，健儿胜腐儒。飘摇风尘际，何地置老夫。于时见疣赘，骨髓幸未枯。饮啄愧残生，食薇不敢馀。,
宾至,杜甫,幽栖地僻经过少，老病人扶再拜难。岂有文章惊海内，漫劳车马驻江干。竟日淹留佳客坐，百年粗粝腐儒餐。不嫌野外无供给，乘兴还来看药栏。,
奉先刘少府新画山水障歌,杜甫,堂上不合生枫树，怪底江山起烟雾。闻君扫却赤县图，乘兴遣画沧洲趣。画师亦无数，好手不可遇。对此融心神。知君重毫素。岂但祁岳与郑虔，笔迹远过杨契丹。得非悬圃裂，无乃潇湘翻。悄然坐我天姥下，耳边已似闻清猿。反思前夜风雨急，乃是蒲城鬼神入。元气淋漓障犹湿，真宰上诉天应泣。野亭春还杂花远，渔翁暝蹋孤舟立。沧浪水深青溟阔，欹岸侧岛秋毫末。不见湘妃鼓瑟时，至今斑竹临江活。刘侯天机精，爱画入骨髓。自有两儿郎，挥洒亦莫比。大儿聪明到，能添老树巅崖里。小儿心孔开。貌得山僧及童子。若耶溪，云门寺。吾独胡为在泥滓，青鞋布袜从此始。,
重游何氏五首,杜甫,问讯东桥竹，将军有报书。倒衣还命驾，高枕乃吾庐。花妥莺捎蝶，溪喧獭趁鱼。重来休沐地，真作野人居。山雨樽仍在，沙沉榻未移。犬迎曾宿客，鸦护落巢儿。云薄翠微寺，天清皇子陂。向来幽兴极，步屣过东篱。落日平台上，春风啜茗时。石栏斜点笔，桐叶坐题诗。翡翠鸣衣桁，蜻蜓立钓丝。自今幽兴熟，来往亦无期。颇怪朝参懒，应耽野趣长。雨抛金锁甲，苔卧绿沉枪。手自移蒲柳，家才足稻粱。看君用幽意，白日到羲皇。到此应常宿，相留可判年。蹉跎暮容色，怅望好林泉。何日沾微禄，归山买薄田？斯游恐不遂，把酒意茫然。,
不寐,杜甫,瞿塘夜水黑，城内改更筹。翳翳月沉雾，辉辉星近楼。气衰甘少寐，心弱恨和愁。多垒满山谷，桃源无处求。,
风疾舟中伏枕书怀三十六韵，奉呈湖南亲友,杜甫,轩辕休制律，虞舜罢弹琴。尚错雄鸣管，犹伤半死心。圣贤名古邈，羁旅病年侵。舟泊常依震，湖平早见参。如闻马融笛，若倚仲宣襟。故国悲寒望，群云惨岁阴。水乡霾白屋，枫岸叠青岑。郁郁冬炎瘴，濛濛雨滞淫。鼓迎非祭鬼，弹落似鸮禽。兴尽才无闷，愁来遽不禁。生涯相汩没，时物自萧森。疑惑尊中弩，淹留冠上簪。牵裾惊魏帝，投阁为刘歆。狂走终奚适，微才谢所钦。吾安藜不糁，汝贵玉为琛。乌几重重缚，鹑衣寸寸针。哀伤同庾信，述作异陈琳。十暑岷山葛，三霜楚户砧。叨陪锦帐座，久放白头吟。反朴时难遇，忘机陆易沈。应过数粒食，得近四知金。春草封归恨，源花费独寻。转蓬忧悄悄，行药病涔涔。瘗夭追潘岳，持危觅邓林。蹉跎翻学步，感激在知音。却假苏张舌，高夸周宋镡。纳流迷浩汗，峻址得嶔崟。城府开清旭，松筠起碧浔。披颜争倩倩，逸足竞駸駸。朗鉴存愚直，皇天实照临。公孙仍恃险，侯景未生擒。书信中原阔，干戈北斗深。畏人千里井，问俗九州箴。战血流依旧，军声动至今。葛洪尸定解，许靖力还任。家事丹砂诀，无成涕作霖。,忧国忧民
远游,杜甫,贱子何人记，迷芳著处家。竹风连野色，江沫拥春沙。种药扶衰病，吟诗解叹嗟。似闻胡骑走，失喜问京华。,
樊二十三寺御赴汉中判官,杜甫,威弧不能弦，自尔无宁岁。川谷血横流，豺狼沸相噬。天子从北来，长驱振凋敝。顿兵岐梁下，却跨沙漠裔。二京陷未收，四极我得制。萧索汉水清，缅通淮湖税。使者纷星散，王纲尚旒缀。南伯从事贤，君行立谈际。生知七曜历，手画三军势。冰雪净聪明，雷霆走精锐。幕府辍谏官，朝廷无此例。至尊方旰食，仗尔布嘉惠。补阙暮征入，柱史晨征憩。正当艰难时，实藉长久计。回风吹独树，白日照执袂。恸哭苍烟根，山门万重闭。居人莽牢落，游子方迢递。裴回悲生离，局促老一世。陶唐歌遗民，后汉更列帝。恨无匡复姿，聊欲从此逝。,
远游,杜甫,江阔浮高栋，云长出断山。尘沙连越巂，风雨暗荆蛮。雁矫衔芦内，猿啼失木间。弊裘苏季子，历国未知还。,
投赠哥舒开府翰二十韵,杜甫,今代麒麟阁，何人第一功。君王自神武，驾驭必英雄。开府当朝杰，论兵迈古风。先锋百胜在，略地两隅空。青海无传箭，天山早挂弓。廉颇仍走敌，魏绛已和戎。每惜河湟弃，新兼节制通。智谋垂睿想，出入冠诸公。日月低秦树，乾坤绕汉宫。胡人愁逐北，宛马又从东。受命边沙远，归来御席同。轩墀曾宠鹤，畋猎旧非熊。茅土加名数，山河誓始终。策行遗战伐，契合动昭融。勋业青冥上，交亲气概中。未为珠履客，已见白头翁。壮节初题柱，生涯独转蓬。几年春草歇，今日暮途穷。军事留孙楚，行间识吕蒙。防身一长剑，将欲倚崆峒。,
登兖州城楼,杜甫,东郡趋庭日，南楼纵目初。浮云连海岱，平野人青徐。孤嶂秦碑在，荒城鲁殿馀。从来多古意，临眺独踌躇。,
送从弟亚赴河西判官,杜甫,南风作秋声，杀气薄炎炽。盛夏鹰隼击，时危异人至。令弟草中来，苍然请论事。诏书引上殿，奋舌动天意。兵法五十家，尔腹为箧笥。应对如转丸，疏通略文字。经纶皆新语，足以正神器。宗庙尚为灰，君臣俱下泪。崆峒地无轴，青海天轩轾。西极最疮痍，连山暗烽燧。帝曰大布衣，藉卿佐元帅。坐看清流沙，所以子奉使。归当再前席，适远非历试。须存武威郡，为画长久利。孤峰石戴驿，快马金缠辔。黄羊饫不膻，芦酒多还醉。踊跃常人情，惨澹苦士志。安边敌何有，反正计始遂。吾闻驾鼓车，不合用骐骥。龙吟回其头，夹辅待所致。,
初冬,杜甫,垂老戎衣窄，归休寒色深。渔舟上急水，猎火著高林。日有习池醉，愁来梁甫吟。干戈未偃息，出处遂何心。,
端午日赐衣,杜甫,宫衣亦有名，端午被恩荣。细葛含风软，香罗叠雪轻。自天题处湿，当暑著来清。意内称长短，终身荷圣情。,端午节
小至,杜甫,天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。,
早起,杜甫,春来常早起，幽事颇相关。帖石防隤岸，开林出远山。一丘藏曲折，缓步有跻攀。童仆来城市，瓶中得酒还。,
子规,杜甫,峡里云安县，江楼翼瓦齐。两边山木合，终日子规啼。眇眇春风见，萧萧夜色凄。客愁那听此，故作傍人低。,
送高三十五书记,杜甫,崆峒小麦熟，且愿休王师。请公问主将，焉用穷荒为。饥鹰未饱肉，侧翅随人飞。高生跨鞍马，有似幽并儿。脱身簿尉中，始与捶楚辞。借问今何官，触热向武威。答云一书记，所愧国士知。人实不易知，更须慎其仪。十年出幕府，自可持旌麾。此行既特达，足以慰所思。男儿功名遂，亦在老大时。常恨结欢浅，各在天一涯。又如参与商，惨惨中肠悲。惊风吹鸿鹄，不得相追随。黄尘翳沙漠，念子何当归。边城有馀力，早寄从军诗。,
独立,杜甫,空外一鸷鸟，河间双白鸥。飘飖搏击便，容易往来游。草露亦多湿，蛛丝仍未收。天机近人事，独立万端忧。,
大雨,杜甫,西蜀冬不雪，春农尚嗷嗷。上天回哀眷，朱夏云郁陶。执热乃沸鼎，纤絺成缊袍。风雷飒万里，霈泽施蓬蒿。敢辞茅苇漏，已喜黍豆高。三日无行人，二江声怒号。流恶邑里清，矧兹远江皋。荒庭步鹳鹤，隐几望波涛。沉疴聚药饵，顿忘所进劳。则知润物功，可以贷不毛。阴色静陇亩，劝耕自官曹。四邻耒耜出，何必吾家操。,
喜达行在所三首,杜甫,西忆岐阳信，无人遂却回。眼穿当落日，心死著寒灰。雾树行相引，莲峰望忽开。所亲惊老瘦，辛苦贼中来。愁思胡笳夕，凄凉汉苑春。生还今日事，间道暂时人。司隶章初睹，南阳气已新。喜心翻倒极，呜咽泪沾巾。死去凭谁报，归来始自怜。犹瞻太白雪，喜遇武功天。影静千官里，心苏七校前。今朝汉社稷，新数中兴年。,
行次昭陵,杜甫,旧俗疲庸主，群雄问独夫。谶归龙凤质，威定虎狼都。天属尊尧典，神功协禹谟。风云随绝足，日月继高衢。文物多师古，朝廷半老儒。直词宁戮辱，贤路不崎岖。往者灾犹降，苍生喘未苏。指麾安率土，荡涤抚洪炉。壮士悲陵邑，幽人拜鼎湖。玉衣晨自举，铁马汗常趋。松柏瞻虚殿，尘沙立暝途。寂寥开国日，流恨满山隅。,
腊日,杜甫,腊日常年暖尚遥，今年腊日冻全消。侵陵雪色还萱草，漏泄春光有柳条。纵酒欲谋良夜醉，还家初散紫宸朝。口脂面药随恩泽，翠管银罂下九霄。,描写冬天
天育骠骑歌,杜甫,吾闻天子之马走千里，今之画图无乃是。是何意态雄且杰，骏尾萧梢朔风起。毛为绿缥两耳黄，眼有紫焰双瞳方。矫矫龙性合变化，卓立天骨森开张。伊昔太仆张景顺，监牧攻驹阅清峻。遂令大奴守天育，别养骥子怜神俊。当时四十万匹马，张公叹其材尽下。故独写真传世人，见之座右久更新。年多物化空形影，呜呼健步无由骋。如今岂无騕褭与骅骝，时无王良伯乐死即休。,
木皮岭,杜甫,首路栗亭西，尚想凤凰村。季冬携童稚，辛苦赴蜀门。南登木皮岭，艰险不易论。汗流被我体，祁寒为之暄。远岫争辅佐，千岩自崩奔。始知五岳外，别有他山尊。仰干塞大明，俯入裂厚坤。再闻虎豹斗，屡跼风水昏。高有废阁道，摧折如短辕。下有冬青林，石上走长根。西崖特秀发，焕若灵芝繁。润聚金碧气，清无沙土痕。忆观昆仑图，目击悬圃存。对此欲何适，默伤垂老魂。,
绝句三首,杜甫,闻道巴山里，春船正好行。都将百年兴，一望九江城。水槛温江口，茅堂石笋西。移船先主庙，洗药浣沙溪。设道春来好，狂风大放颠。吹花随水去，翻却钓鱼船。,
曲江对雨,杜甫,城上春云覆苑墙，江亭晚色静年芳。林花著雨燕脂落，水荇牵风翠带长。龙武新军深驻辇，芙蓉别殿谩焚香。何时诏此金钱会，暂醉佳人锦瑟旁。,描写春天
至德二载，甫自京金光门出间道归凤翔。....,杜甫,此道昔归顺，西郊胡正繁。至今残破胆，应有未招魂。近得归京邑，移官岂至尊。无才日衰老，驻马望千门。,
雷,杜甫,巫峡中宵动，沧江十月雷。龙蛇不成蛰，天地划争回。却碾空山过，深蟠绝壁来。何须妒云雨，霹雳楚王台。,
雷,杜甫,大旱山岳燋，密云复无雨。南方瘴疠地，罹此农事苦。封内必舞雩，峡中喧击鼓。真龙竟寂寞，土梗空俯偻。吁嗟公私病，税敛缺不补。故老仰面啼，疮痍向谁数。暴尪或前闻，鞭巫非稽古。请先偃甲兵，处分听人主。万邦但各业，一物休尽取。水旱其数然，尧汤免亲睹。上天铄金石，群盗乱豺虎。二者存一端，愆阳不犹愈。昨宵殷其雷，风过齐万弩。复吹霾翳散，虚觉神灵聚。气暍肠胃融，汗滋衣裳污。吾衰尤拙计，失望筑场圃。,
送率府程录还乡,杜甫,鄙夫行衰谢，抱病昏妄集。常时往还人，记一不识十。程侯晚相遇，与语才杰立。熏然耳目开，颇觉聪明入。千载得鲍叔，末契有所及。意钟老柏青，义动修蛇蛰。若人可数见，慰我垂白泣。告别无淹晷，百忧复相袭。内愧突不黔，庶羞以赒给。素丝挈长鱼，碧酒随玉粒。途穷见交态，世梗悲路涩。东风吹春冰，泱莽后土湿。念君惜羽翮，既饱更思戢。莫作翻云鹘，闻呼向禽急。,
龙门镇,杜甫,细泉兼轻冰，沮洳栈道湿。不辞辛苦行，迫此短景急。石门雪云隘，古镇峰峦集。旌竿暮惨澹，风水白刃涩。胡马屯成皋，防虞此何及。嗟尔远戍人，山寒夜中泣。,
独坐,杜甫,悲愁回白首，倚杖背孤城。江敛洲渚出，天虚风物清。沧溟服衰谢，朱绂负平生。仰羡黄昏鸟，投林羽翮轻。,
送长孙九侍御赴武威判官,杜甫,骢马新凿蹄，银鞍被来好。绣衣黄白郎，骑向交河道。问君适万里，取别何草草。天子忧凉州，严程到须早。去秋群胡反，不得无电扫。此行收遗甿，风俗方再造。族父领元戎，名声国中老。夺我同官良，飘摇按城堡。使我不能餐，令我恶怀抱。若人才思阔，溟涨浸绝岛。尊前失诗流，塞上得国宝。皇天悲送远，云雨白浩浩。东郊尚烽火，朝野色枯槁。西极柱亦倾，如何正穹昊。,
九日寄岑参,杜甫,出门复入门，两脚但如旧。所向泥活活，思君令人瘦。沉吟坐西轩，饮食错昏昼。寸步曲江头，难为一相就。吁嗟呼苍生，稼穑不可救。安得诛云师，畴能补天漏。大明韬日月，旷野号禽兽。君子强逶迤，小人困驰骤。维南有崇山，恐与川浸溜。是节东篱菊，纷披为谁秀。岑生多新诗，性亦嗜醇酎。采采黄金花，何由满衣袖。,重阳节
早发,杜甫,有求常百虑，斯文亦吾病。以兹朋故多，穷老驱驰并。早行篙师怠，席挂风不正。昔人戒垂堂，今则奚奔命。涛翻黑蛟跃，日出黄雾映。烦促瘴岂侵，颓倚睡未醒。仆夫问盥栉，暮颜靦青镜。随意簪葛巾，仰惭林花盛。侧闻夜来寇，幸喜囊中净。艰危作远客，干请伤直性。薇蕨饿首阳，粟马资历聘。贱子欲适从，疑误此二柄。,
骢马行,杜甫,邓公马癖人共知，初得花骢大宛种。夙昔传闻思一见，牵来左右神皆竦。雄姿逸态何崷崒，顾影骄嘶自矜宠。隅目青荧夹镜悬，肉骏碨礌连钱动。朝来久试华轩下，未觉千金满高价。赤汗微生白雪毛，银鞍却覆香罗帕。卿家旧赐公取之，天厩真龙此其亚。昼洗须腾泾渭深，朝趋可刷幽并夜。吾闻良骥老始成，此马数年人更惊。岂有四蹄疾于鸟，不与八骏俱先鸣。时俗造次那得致，云雾晦冥方降精。近闻下诏喧都邑，肯使骐驎地上行。,
缚鸡行,杜甫,小奴缚鸡向市卖，鸡被缚急相喧争。家中厌鸡食虫蚁，不知鸡卖还遭烹。虫鸡于人何厚薄，我斥奴人解其缚。鸡虫得失无了时，注目寒江倚山阁。,人生
三绝句,杜甫,前年渝州杀刺史，今年开州杀刺史。群盗相随剧虎狼，食人更肯留妻子。二十一家同入蜀，惟残一人出骆谷。自说二女啮臂时，回头却向秦云哭。殿前兵马虽骁雄，纵暴略与羌浑同。闻道杀人汉水上，妇女多在官军中。,
题玄武禅师屋壁,杜甫,何年顾虎头，满壁画瀛州。赤日石林气，青天江海流。锡飞常近鹤，杯度不惊鸥。似得庐山路，真随惠远游。,
谒文公上方,杜甫,野寺隐乔木，山僧高下居。石门日色异，绛气横扶疏。窈窕入风磴，长芦纷卷舒。庭前猛虎卧，遂得文公庐。俯视万家邑，烟尘对阶除。吾师雨花外，不下十年馀。长者自布金，禅龛只晏如。大珠脱玷翳，白月当空虚。甫也南北人，芜蔓少耘锄。久遭诗酒污，何事忝簪裾。王侯与蝼蚁，同尽随丘墟。愿闻第一义，回向心地初。金篦刮眼膜，价重百车渠。无生有汲引，兹理傥吹嘘。,
清明二首,杜甫,朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。风水春来洞庭阔，白蘋愁杀白头翁。,清明节
病后遇过王倚饮赠歌,杜甫,麟角凤觜世莫识，煎胶续弦奇自见。尚看王生抱此怀，在于甫也何由羡。且遇王生慰畴昔，素知贱子甘贫贱。酷见冻馁不足耻，多病沈年苦无健。王生怪我颜色恶，答云伏枕艰难遍，疟疠三秋孰可忍，寒热百日相交战。头白眼暗坐有胝，肉黄皮皱命如线。惟生哀我未平复，为我力致美肴膳。遣人向市赊香粳，唤妇出房亲自馔。长安冬菹酸且绿，金城土酥静如练。兼求富豪且割鲜，密沽斗酒谐终宴。故人情义晚谁似，令我手脚轻欲漩。老马为驹信不虚，当时得意况深眷。但使残年饱吃饭，只愿无事常相见。,
夏日李公见访,杜甫,远林暑气薄，公子过我游。贫居类村坞，僻近城南楼。帝舍颇淳朴，所愿亦易求。隔屋唤西家，借问有酒不。墙头过浊醪，展席俯长流。清风左右至，客意已惊秋。巢多众鸟斗，叶密鸣蝉稠。苦道此物聒，孰谓吾庐幽。水花晚色静，庶足充淹留。预恐尊中尽，更起为君谋。,
梅雨,杜甫,南京犀浦道，四月熟黄梅。湛湛长江去，冥冥细雨来。茅茨疏易湿，云雾密难开。竟日蛟龙喜，盘涡与岸回。,描写雨
村夜,杜甫,萧萧风色暮，江头人不行。村舂雨外急，邻火夜深明。胡羯何多难，渔樵寄此生。中原有兄弟，万里正含情。,
三绝句,杜甫,楸树馨香倚钓矶，斩新花蕊未应飞。不如醉里风吹尽，可忍醒时雨打稀。门外鸬鹚去不来，沙头忽见眼相猜。自今已后知人意，一日须来一百回。无数春笋满林生，柴门密掩断人行。会须上番看成竹，客至从嗔不出迎。,
入奏行赠西山检察使窦侍御,杜甫,窦侍御，骥之子，凤之雏。年未三十忠义俱，骨鲠绝代无。炯如一段清冰出万壑，置在迎风寒露之玉壶。蔗浆归厨金碗冻，洗涤烦热足以宁君躯。政用疏通合典则，戚联豪贵耽文儒。兵革未息人未苏，天子亦念西南隅。吐蕃凭陵气颇粗，窦氏检察应时须。运粮绳桥壮士喜，斩木火井穷猿呼。八州刺史思一战，三城守边却可图。此行入奏计未小，密奉圣旨恩宜殊。绣衣春当霄汉立，彩服日向庭闱趋。省郎京尹必俯拾，江花未落还成都。江花未落还成都，肯访浣花老翁无。为君酤酒满眼酤，与奴白饭马青刍。,
丽春,杜甫,百草竞春华，丽春应最胜。少须好颜色，多漫枝条剩。纷纷桃李枝，处处总能移。如何贵此重，却怕有人知。,描写春天
小园,杜甫,由来巫峡水，本自楚人家。客病留因药，春深买为花。秋庭风落果，瀼岸雨颓沙。问俗营寒事，将诗待物华。,
别赞上人,杜甫,百川日东流，客去亦不息。我生苦漂荡，何时有终极。赞公释门老，放逐来上国。还为世尘婴，颇带憔悴色。杨枝晨在手，豆子雨已熟。是身如浮云，安可限南北。异县逢旧友，初忻写胸臆。天长关塞寒，岁暮饥冻逼。野风吹征衣，欲别向曛黑。马嘶思故枥，归鸟尽敛翼。古来聚散地，宿昔长荆棘。相看俱衰年，出处各努力。,
杜鹃,杜甫,西川有杜鹃，东川无杜鹃。涪万无杜鹃，云安有杜鹃。我昔游锦城，结庐锦水边。有竹一顷馀，乔木上参天。杜鹃暮春至，哀哀叫其间。我见常再拜，重是古帝魂。生子百鸟巢，百鸟不敢嗔。仍为喂其子，礼若奉至尊。鸿雁及羔羊，有礼太古前。行飞与跪乳，识序如知恩。圣贤古法则，付与后世传。君看禽鸟情，犹解事杜鹃。,
捣衣,杜甫,亦知戍不返，秋至拭清砧。已近苦寒月，况经长别心。宁辞捣熨倦，一寄塞垣深。用尽闺中力，君听空外音。,
沙苑行,杜甫,君不见左辅白沙如白水，缭以周墙百馀里。龙媒昔是渥洼生，汗血今称献于此。苑中騋牝三千匹，丰草青青寒不死。食之豪健西域无，每岁攻驹冠边鄙。王有虎臣司苑门，入门天厩皆云屯。骕骦一骨独当御，春秋二时归至尊。至尊内外马盈亿，伏枥在坰空大存。逸群绝足信殊杰，倜傥权奇难具论。累累塠阜藏奔突，往往坡陀纵超越。角壮翻同麋鹿游，浮深簸荡鼋鼍窟。泉出巨鱼长比人，丹砂作尾黄金鳞。岂知异物同精气，虽未成龙亦有神。,
百忧集行,杜甫,忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿未知父子礼，叫怒索饭啼门东。,
渡江,杜甫,春江不可渡，二月已风涛。舟楫欹斜疾，鱼龙偃卧高。渚花兼素锦，汀草乱青袍。戏问垂纶客，悠悠见汝曹。,
落日,杜甫,落日在帘钩，溪边春事幽。芳菲缘岸圃，樵爨倚滩舟。啅雀争枝坠，飞虫满院游。浊醪谁造汝，一酌散千忧。,
春归,杜甫,苔径临江竹，茅檐覆地花。别来频甲子，倏忽又春华。倚杖看孤石，倾壶就浅沙。远鸥浮水静，轻燕受风斜。世路虽多梗，吾生亦有涯。此身醒复醉，乘兴即为家。,
可叹,杜甫,天上浮云如白衣，斯须改变如苍狗。古往今来共一时，人生万事无不有。近者抉眼去其夫，河东女儿身姓柳。丈夫正色动引经，酆城客子王季友。群书万卷常暗诵，孝经一通看在手。贫穷老瘦家卖屐，好事就之为携酒。豫章太守高帝孙，引为宾客敬颇久。闻道三年未曾语，小心恐惧闭其口。太守得之更不疑，人生反覆看亦丑。明月无瑕岂容易，紫气郁郁犹冲斗。时危可仗真豪俊，二人得置君侧否。太守顷者领山南，邦人思之比父母。王生早曾拜颜色，高山之外皆培塿。用为羲和天为成，用平水土地为厚。王也论道阻江湖，李也丞疑旷前后。死为星辰终不灭，致君尧舜焉肯朽。吾辈碌碌饱饭行，风后力牧长回首。,
夜宴左氏庄,杜甫,风林纤月落，衣露净琴张。暗水流花径，春星带草堂。检书烧烛短，看剑引杯长。诗罢闻吴咏，扁舟意不忘。,
白丝行,杜甫,缫丝须长不须白，越罗蜀锦金粟尺。象床玉手乱殷红，万草千花动凝碧。已悲素质随时染，裂下鸣机色相射。美人细意熨帖平，裁缝灭尽针线迹。春天衣著为君舞，蛱蝶飞来黄鹂语。落絮游丝亦有情，随风照日宜轻举。香汗轻尘污颜色，开新合故置何许。君不见才士汲引难，恐惧弃捐忍羁旅。,
渼陂西南台,杜甫,高台面苍陂，六月风日冷。蒹葭离披去，天水相与永。怀新目似击，接要心已领。仿像识鲛人，空蒙辨鱼艇。错磨终南翠，颠倒白阁影。崷崒增光辉，乘陵惜俄顷。劳生愧严郑，外物慕张邴。世复轻骅骝，吾甘杂蛙黾。知归俗可忽，取适事莫并。身退岂待官，老来苦便静。况资菱芡足，庶结茅茨迥。从此具扁舟，弥年逐清景。,
得舍弟消息,杜甫,风吹紫荆树，色与春庭暮。花落辞故枝，风回返无处。骨肉恩书重，漂泊难相遇。犹有泪成河，经天复东注。,
得舍弟消息,杜甫,乱后谁归得，他乡胜故乡。直为心厄苦，久念与存亡。汝书犹在壁，汝妾已辞房。旧犬知愁恨，垂头傍我床。,
瘦马行,杜甫,东郊瘦马使我伤，骨骼硉兀如堵墙。绊之欲动转欹侧，此岂有意仍腾骧。细看六印带官字，众道三军遗路旁。皮干剥落杂泥滓，毛暗萧条连雪霜。去岁奔波逐馀寇，骅骝不惯不得将。士卒多骑内厩马，惆怅恐是病乘黄。当时历块误一蹶，委弃非汝能周防。见人惨澹若哀诉，失主错莫无晶光。天寒远放雁为伴，日暮不收乌啄疮。谁家且养愿终惠，更试明年春草长。,
太平寺泉眼,杜甫,招提凭高冈，疏散连草莽。出泉枯柳根，汲引岁月古。石间见海眼，天畔萦水府。广深丈尺间，宴息敢轻侮。青白二小蛇，幽姿可时睹。如丝气或上，烂熳为云雨。山头到山下，凿井不尽土。取供十方僧，香美胜牛乳。北风起寒文，弱藻舒翠缕。明涵客衣净，细荡林影趣。何当宅下流，馀润通药圃。三春湿黄精，一食生毛羽。,
江上值水如海势聊短述,杜甫,为人性僻耽佳句，语不惊人死不休。老去诗篇浑漫与，春来花鸟莫深愁。新添水槛供垂钓，故著浮槎替入舟。焉得思如陶谢手，令渠述作与同游。,
壮游,杜甫,往昔十四五，出游翰墨场。斯文崔魏徒，以我似班扬。七龄思即壮，开口咏凤凰。九龄书大字，有作成一囊。性豪业嗜酒，嫉恶怀刚肠。脱略小时辈，结交皆老苍。饮酣视八极，俗物都茫茫。东下姑苏台，已具浮海航。到今有遗恨，不得穷扶桑。王谢风流远，阖庐丘墓荒。剑池石壁仄，长洲荷芰香。嵯峨阊门北，清庙映回塘。每趋吴太伯，抚事泪浪浪。枕戈忆勾践，渡浙想秦皇。蒸鱼闻匕首，除道哂要章。越女天下白，鉴湖五月凉。剡溪蕴秀异，欲罢不能忘。归帆拂天姥，中岁贡旧乡。气劘屈贾垒，目短曹刘墙。忤下考功第，独辞京尹堂。放荡齐赵间，裘马颇清狂。春歌丛台上，冬猎青丘旁。呼鹰皂枥林，逐兽云雪冈。射飞曾纵鞚，引臂落鹙鶬。苏侯据鞍喜，忽如携葛强。快意八九年，西归到咸阳。许与必词伯，赏游实贤王。曳裾置醴地，奏赋入明光。天子废食召，群公会轩裳。脱身无所爱，痛饮信行藏。黑貂不免敝，斑鬓兀称觞。杜曲晚耆旧，四郊多白杨。坐深乡党敬，日觉死生忙。朱门任倾夺，赤族迭罹殃。国马竭粟豆，官鸡输稻粱。举隅见烦费，引古惜兴亡。河朔风尘起，岷山行幸长。两宫各警跸，万里遥相望。崆峒杀气黑，少海旌旗黄。禹功亦命子，涿鹿亲戎行。翠华拥英岳，螭虎啖豺狼。爪牙一不中，胡兵更陆梁。大军载草草，凋瘵满膏肓。备员窃补衮，忧愤心飞扬。上感九庙焚，下悯万民疮。斯时伏青蒲，廷争守御床。君辱敢爱死，赫怒幸无伤。圣哲体仁恕，宇县复小康。哭庙灰烬中，鼻酸朝未央。小臣议论绝，老病客殊方。郁郁苦不展，羽翮困低昂。秋风动哀壑，碧蕙捐微芳。之推避赏从，渔父濯沧浪。荣华敌勋业，岁暮有严霜。吾观鸱夷子，才格出寻常。群凶逆未定，侧伫英俊翔。·38·,
薛端薛复筵简薛华醉歌,杜甫,文章有神交有道，端复得之名誉早。爱客满堂尽豪翰，开筵上日思芳草。安得健步移远梅，乱插繁花向晴昊。千里犹残旧冰雪，百壶且试开怀抱。垂老恶闻战鼓悲，急觞为缓忧心捣。少年努力纵谈笑，看我形容已枯槁。坐中薛华善醉歌，歌辞自作风格老。近来海内为长句，汝与山东李白好。何刘沈谢力未工，才兼鲍昭愁绝倒。诸生颇尽新知乐，万事终伤不自保。气酣日落西风来，愿吹野水添金杯。如渑之酒常快意，亦知穷愁安在哉。忽忆雨时秋井塌，古人白骨生青苔，如何不饮令心哀。,
苦雨奉寄陇西公兼呈王征士,杜甫,今秋乃淫雨，仲月来寒风。群木水光下，万象云气中。所思碍行潦，九里信不通。悄悄素浐路，迢迢天汉东。愿腾六尺马，背若孤征鸿。划见公子面，超然欢笑同。奋飞既胡越，局促伤樊笼。一饭四五起，凭轩心力穷。嘉蔬没混浊，时菊碎榛丛。鹰隼亦屈猛，乌鸢何所蒙。式瞻北邻居，取适南巷翁。挂席钓川涨，焉知清兴终。,
返照,杜甫,楚王宫北正黄昏，白帝城西过雨痕。返照入江翻石壁，归云拥树失山村。衰年肺病唯高枕，绝塞愁时早闭门。不可久留豺虎乱，南方实有未招魂。,
返照,杜甫,返照开巫峡，寒空半有无。已低鱼复暗，不尽白盐孤。荻岸如秋水，松门似画图。牛羊识僮仆，既夕应传呼。,
九成宫,杜甫,苍山入百里，崖断如杵臼。曾宫凭风回，岌嶪土囊口。立神扶栋梁，凿翠开户牖。其阳产灵芝，其阴宿牛斗。纷披长松倒，揭山蘖怪石走。哀猿啼一声，客泪迸林薮。荒哉隋家帝，制此今颓朽。向使国不亡，焉为巨唐有。虽无新增修，尚置官居守。巡非瑶水远，迹是雕墙后。我行属时危，仰望嗟叹久。天王守太白，驻马更搔首。,
昔游,杜甫,昔者与高李，晚登单父台。寒芜际碣石，万里风云来。桑柘叶如雨，飞藿去裴回。清霜大泽冻，禽兽有馀哀。是时仓廪实，洞达寰区开。猛士思灭胡，将帅望三台。君王无所惜，驾驭英雄材。幽燕盛用武，供给亦劳哉。吴门转粟帛，泛海陵蓬莱。肉食三十万，猎射起黄埃。隔河忆长眺，青岁已摧颓。不及少年日，无复故人杯。赋诗独流涕，乱世想贤才。有能市骏骨，莫恨少龙媒。商山议得失，蜀主脱嫌猜。吕尚封国邑，傅说已盐梅。景晏楚山深，水鹤去低回。庞公任本性，携子卧苍苔。,
陈拾遗故宅,杜甫,拾遗平昔居，大屋尚修椽。悠扬荒山日，惨澹故园烟。位下曷足伤，所贵者圣贤。有才继骚雅，哲匠不比肩。公生扬马后，名与日月悬。同游英俊人，多秉辅佐权。彦昭超玉价，郭振起通泉。到今素壁滑，洒翰银钩连。盛事会一时，此堂岂千年。终古立忠义，感遇有遗编。,
与李十二白同寻范十隐居,杜甫,李侯有佳句，往往似阴铿。余亦东蒙客，怜君如弟兄。醉眠秋共被，携手日同行。更想幽期处，还寻北郭生。入门高兴发，侍立小童清。落景闻寒杵，屯云对古城。向来吟橘颂，谁与讨莼羹？不愿论簪笏，悠悠沧海情。,
示从孙济,杜甫,平明跨驴出，未知适谁门。权门多噂沓，且复寻诸孙。诸孙贫无事，宅舍如荒村。堂前自生竹，堂后自生萱。萱草秋已死，竹枝霜不蕃。淘米少汲水，汲多井水浑。刈葵莫放手，放手伤葵根。阿翁懒惰久，觉儿行步奔。所来为宗族，亦不为盘飧。小人利口实，薄俗难可论。勿受外嫌猜，同姓古所敦。,
玉华宫,杜甫,溪回松风长，苍鼠窜古瓦。不知何王殿，遗构绝壁下。阴房鬼火青，坏道哀湍泻。万籁真笙竽，秋色正萧洒。美人为黄土，况乃粉黛假。当时侍金舆，故物独石马。忧来藉草坐，浩歌泪盈把。冉冉征途间，谁是长年者。,
魏将军歌,杜甫,将军昔著从事衫，铁马驰突重两衔。披坚执锐略西极，昆仑月窟东崭岩。君门羽林万猛士，恶若哮虎子所监。五年起家列霜戟，一日过海收风帆。平生流辈徒蠢蠢，长安少年气欲尽。魏侯骨耸精爽紧，华岳峰尖见秋隼。星躔宝校金盘陀，夜骑天驷超天河。欃枪荧惑不敢动，翠蕤云旓相荡摩。吾为子起歌都护，酒阑插剑肝胆露。钩陈苍苍风玄武，万岁千秋奉明主，临江节士安足数。,
阌乡姜七少府设脍，戏赠长歌,杜甫,姜侯设脍当严冬，昨日今日皆天风。河东未渔不宜得，凿冰恐侵河伯宫。饔人受鱼鲛人手，洗鱼磨刀鱼眼红。无声细下飞碎雪，有骨已剁嘴春葱。偏劝腹腴愧年少，软炊香饭缘老翁。落砧何曾白纸湿，放箸未觉金盘空。新欢便饱姜侯德，清觞异味情屡极。东归贪路自觉难，欲别上马身无力。可怜为人好心事，于我见子真颜色。不恨我衰子贵时，怅望且为今相义。,
病马,杜甫,乘尔亦已久，天寒关塞深。尘中老尽力，岁晚病伤心。毛骨岂殊众，驯良犹至今。物微意不浅，感动一沉吟。,
昔游,杜甫,昔谒华盖君，深求洞宫脚。玉棺已上天，白日亦寂寞。暮升艮岑顶，巾几犹未却。弟子四五人，入来泪俱落。余时游名山，发轫在远壑。良觌违夙愿，含凄向寥廓。林昏罢幽磬，竟夜伏石阁。王乔下天坛，微月映皓鹤。晨溪向虚駃，归径行已昨。岂辞青鞋胝，怅望金匕药。东蒙赴旧隐，尚忆同志乐。休事董先生，于今独萧索。胡为客关塞，道意久衰薄。妻子亦何人，丹砂负前诺。虽悲鬒发变，未忧筋力弱。扶藜望清秋，有兴入庐霍。,
漫兴九首,杜甫,眼见客愁愁不醒，无赖春色到江亭。即遣花开深造次，便觉莺语太丁宁。手种桃李非无主，野老墙低还似家。恰似春风相欺得，夜来吹折数枝花。熟知茅斋绝低小，江上燕子故来频。衔泥点污琴书内，更接飞虫打著人。二月已破三月来，渐老逢春能几回。莫思身外无穷事，且尽生前有限杯。肠断春江欲尽头，杖藜徐步立芳洲。颠狂柳絮随风去，轻薄桃花逐水流。懒慢无堪不出村，呼儿日在掩柴门。苍苔浊酒林中静，碧水春风野外昏。糁径杨花铺白毡，点溪荷叶叠青钱。笋根稚子无人见，沙上凫雏傍母眠。舍西柔桑叶可拈，江畔细麦复纤纤。人生几何春已夏，不放香醪如蜜甜。隔户杨柳弱袅袅，恰似十五女儿腰。谁谓朝来不作意，狂风挽断最长条。,
舟中,杜甫,风餐江柳下，雨卧驿楼边。结缆排鱼网，连樯并米船。今朝云细薄，昨夜月清圆。飘泊南庭老，只应学水仙。,
丁香,杜甫,丁香体柔弱，乱结枝犹垫。细叶带浮毛，疏花披素艳。深栽小斋后，庶近幽人占。晚堕兰麝中，休怀粉身念。,
戏题寄上汉中王三首,杜甫,西汉亲王子，成都老客星。百年双白鬓，一别五秋萤。忍断杯中物，祗看座右铭。不能随皂盖，自醉逐浮萍。策杖时能出，王门异昔游。已知嗟不起，未许醉相留。蜀酒浓无敌，江鱼美可求。终思一酩酊，净扫雁池头。群盗无归路，衰颜会远方。尚怜诗警策，犹记酒颠狂。鲁卫弥尊重，徐陈略丧亡。空馀枚叟在，应念早升堂。,
故武卫将军挽歌三首,杜甫,严警当寒夜，前军落大星。壮夫思感决，哀诏惜精灵。王者今无战，书生已勒铭。封侯意疏阔，编简为谁青。舞剑过人绝，鸣弓射兽能。铦锋行惬顺，猛噬失蹻腾。赤羽千夫膳，黄河十月冰。横行沙漠外，神速至今称。哀挽青门去，新阡绛水遥。路人纷雨泣，天意飒风飘。部曲精仍锐，匈奴气不骄。无由睹雄略，大树日萧萧。,
去蜀,杜甫,五载客蜀郡，一年居梓州。如何关塞阻，转作潇湘游。世事已黄发，残生随白鸥。安危大臣在，不必泪长流。,
风雨看舟前落花，戏为新句,杜甫,江上人家桃树枝，春寒细雨出疏篱。影遭碧水潜勾引，风妒红花却倒吹。吹花困癫傍舟楫，水光风力俱相怯。赤憎轻薄遮入怀，珍重分明不来接。湿久飞迟半日高，萦沙惹草细于毛。蜜蜂蝴蝶生情性，偷眼蜻蜓避百劳。,
有怀台州郑十八司户虔,杜甫,天台隔三江，风浪无晨暮。郑公纵得归，老病不识路。昔如水上鸥，今如罝中兔。性命由他人，悲辛但狂顾。山鬼独一脚，蝮蛇长如树。呼号傍孤城，岁月谁与度。从来御魑魅，多为才名误。夫子嵇阮流，更被时俗恶。海隅微小吏，眼暗发垂素。黄帽映青袍，非供折腰具。平生一杯酒，见我故人遇。相望无所成，乾坤莽回互。,
遣兴二首,杜甫,天用莫如龙，有时系扶桑。顿辔海徒涌，神人身更长。性命苟不存，英雄徒自强。吞声勿复道，真宰意茫茫。地用莫如马，无良复谁记。此日千里鸣，追风可君意。君看渥洼种，态与驽骀异。不杂蹄啮间，逍遥有能事。,
独酌,杜甫,步屦深林晚，开樽独酌迟。仰蜂黏落絮，行蚁上枯梨。薄劣惭真隐，幽偏得自怡。本无轩冕意，不是傲当时。,
苦竹,杜甫,青冥亦自守，软弱强扶持。味苦夏虫避，丛卑春鸟疑。轩墀曾不重，翦伐欲无辞。幸近幽人屋，霜根结在兹。,
醉歌行,杜甫,陆机二十作文赋，汝更小年能缀文。总角草书又神速，世上儿子徒纷纷。骅骝作驹已汗血，鸷鸟举翮连青云。词源倒流三峡水，笔阵独扫千人军。只今年才十六七，射策君门期第一。旧穿杨叶真自知，暂蹶霜蹄未为失。偶然擢秀非难取，会是排风有毛质。汝身已见唾成珠，汝伯何由发如漆。春光澹沱秦东亭，渚蒲牙白水荇青。风吹客衣日杲杲，树搅离思花冥冥。酒尽沙头双玉瓶，众宾皆醉我独醒。乃知贫贱别更苦，吞声踯躅涕泪零。,
游龙门奉先寺,杜甫,已从招提游，更宿招提境。阴壑生虚籁，月林散清影。天阙象纬逼，云卧衣裳冷。欲觉闻晨钟，令人发深省。,
至日遣兴，奉寄北省旧阁老、两院故人二首,杜甫,去岁兹辰捧御床，五更三点入鹓行。欲知趋走伤心地，正想氛氲满眼香。无路从容陪语笑，有时颠倒著衣裳。何人错忆穷愁日，愁日愁随一线长。忆昨逍遥供奉班，去年今日侍龙颜。麒麟不动炉烟上，孔雀徐开扇影还。玉几由来天北极，朱衣只在殿中间。孤城此日堪肠断，愁对寒云雪满山。,
归燕,杜甫,不独避霜雪，其如俦侣稀。四时无失序，八月自知归。春色岂相访，众雏还识机。故巢傥未毁，会傍主人飞。,
杜鹃行,杜甫,君不见昔日蜀天子，化作杜鹃似老乌。寄巢生子不自啄，群鸟至今与哺雏。虽同君臣有旧礼，骨肉满眼身羁孤。业工窜伏深树里，四月五月偏号呼。其声哀痛口流血，所诉何事常区区。尔岂摧残始发愤，羞带羽翮伤形愚。苍天变化谁料得，万事反覆何所无。万事反覆何所无，岂忆当殿群臣趋。,
鸡,杜甫,纪德名标五，初鸣度必三。殊方听有异，失次晓无惭。问俗人情似，充庖尔辈堪。气交亭育际，巫峡漏司南。,
鸂鶒,杜甫,故使笼宽织，须知动损毛。看云莫怅望，失水任呼号。六翮曾经剪，孤飞卒未高。且无鹰隼虑，留滞莫辞劳。,
陪裴使君登岳阳楼,杜甫,湖阔兼云雾，楼孤属晚晴。礼加徐孺子，诗接谢宣城。雪岸丛梅发，春泥百草生。敢违渔父问，从此更南征。,
溪涨,杜甫,当时浣花桥，溪水才尺馀。白石明可把，水中有行车。秋夏忽泛溢，岂惟入吾庐。蛟龙亦狼狈，况是鳖与鱼。兹晨已半落，归路跬步疏。马嘶未敢动，前有深填淤。青青屋东麻，散乱床上书。不意远山雨，夜来复何如。我游都市间，晚憩必村墟。乃知久行客，终日思其居。,
早发射洪县南途中作,杜甫,将老忧贫窭，筋力岂能及。征途乃侵星，得使诸病入。鄙人寡道气，在困无独立。俶装逐徒旅，达曙凌险涩。寒日出雾迟，清江转山急。仆夫行不进，驽马若维絷。汀洲稍疏散，风景开怏悒。空慰所尚怀，终非曩游集。衰颜偶一破，胜事难屡挹。茫然阮籍途，更洒杨朱泣。,
赠韦左丞丈济,杜甫,左辖频虚位，今年得旧儒。相门韦氏在，经术汉臣须。时议归前烈，天伦恨莫俱。鴒原荒宿草，凤沼接亨衢。有客虽安命，衰容岂壮夫。家人忧几杖，甲子混泥途。不谓矜馀力，还来谒大巫。岁寒仍顾遇，日暮且踟蹰。老骥思千里，饥鹰待一呼。君能微感激，亦足慰榛芜。,
陪李北海宴历下亭,杜甫,东藩驻皂盖，北渚临清河。海右此亭古，济南名士多。云山已发兴，玉佩仍当歌。修竹不受暑，交流空涌波。蕴真惬所遇，落日将如何？贵贱惧物役，从公难重过！,
送孔巢父谢病归游江东，兼呈李白,杜甫,巢父掉头不肯住，东将入海随烟雾。诗卷长留天地间，钓竿欲拂珊瑚树。深山大泽龙蛇远，春寒野阴风景暮。蓬莱织女回云车，指点虚无是归路。自是君身有仙骨，世人那得知其故。惜君只欲苦死留，富贵何如草头露？蔡侯静者意有余，清夜置酒临前除。罢琴惆怅月照席，几岁寄我空中书？南寻禹穴见李白，道甫问讯今何如。,
敬赠郑谏议十韵,杜甫,谏官非不达，诗义早知名。破的由来事，先锋孰敢争。思飘云物外，律中鬼神惊。毫发无遗恨，波澜独老成。野人宁得所，天意薄浮生。多病休儒服，冥搜信客旌。筑居仙缥缈，旅食岁峥嵘。使者求颜阖，诸公厌祢衡。将期一诺重，欻使寸心倾。君见途穷哭，宜忧阮步兵。,
晚行口号,杜甫,三川不可到，归路晚山稠。落雁浮寒水，饥乌集戍楼。市朝今日异，丧乱几时休。远愧梁江总，还家尚黑头。,
骊山,杜甫,骊山绝望幸，花萼罢登临。地下无朝烛，人间有赐金。鼎湖龙去远，银海雁飞深。万岁蓬莱日，长悬旧羽林。,
冬末以事之东都，湖城东遇孟云卿，复归刘颢,杜甫,疾风吹尘暗河县，行子隔手不相见。湖城城南一开眼，驻马偶识云卿面。向非刘颢为地主，懒回鞭辔成高宴。刘侯叹我携客来，置酒张灯促华馔。且将款曲终今夕，休语艰难尚酣战。照室红炉促曙光，萦窗素月垂文练。天开地裂长安陌，寒尽春生洛阳殿。岂知驱车复同轨，可惜刻漏随更箭。人生会合不可常，庭树鸡鸣泪如线。,
赠虞十五司马,杜甫,远师虞秘监，今喜识玄孙。形像丹青逼，家声器宇存。凄凉怜笔势，浩荡问词源。爽气金天豁，清谈玉露繁。伫鸣南岳凤，欲化北溟鲲。交态知浮俗，儒流不异门。过逢联客位，日夜倒芳尊。沙岸风吹叶，云江月上轩。百年嗟已半，四座敢辞喧。书籍终相与，青山隔故园。,
楠树为风雨所拔叹,杜甫,倚江楠树草堂前，故老相传二百年。诛茅卜居总为此，五月仿佛闻寒蝉。东南飘风动地至，江翻石走流云气。干排雷雨犹力争，根断泉源岂天意。沧波老树性所爱，浦上童童一青盖。野客频留惧雪霜，行人不过听竽籁。虎倒龙颠委榛棘，泪痕血点垂胸臆。我有新诗何处吟，草堂自此无颜色。,
冬到金华山观，因得故拾遗陈公学堂遗迹,杜甫,涪右众山内，金华紫崔嵬。上有蔚蓝天，垂光抱琼台。系舟接绝壁，杖策穷萦回。四顾俯层巅，澹然川谷开。雪岭日色死，霜鸿有馀哀。焚香玉女跪，雾里仙人来。陈公读书堂，石柱仄青苔。悲风为我起，激烈伤雄才。,
得舍弟消息二首,杜甫,近有平阴信，遥怜舍弟存。侧身千里道，寄食一家村。烽举新酣战，啼垂旧血痕。不知临老日，招得几人魂。汝懦归无计，吾衰往未期。浪传乌鹊喜，深负鶺鴒诗。生理何颜面，忧端且岁时。两京三十口，虽在命如丝。,
得家书,杜甫,去凭游客寄，来为附家书。今日知消息，他乡且旧居。熊儿幸无恙，骥子最怜渠。临老羁孤极，伤时会合疏。二毛趋帐殿，一命侍鸾舆。北阙妖氛满，西郊白露初。凉风新过雁，秋雨欲生鱼。农事空山里，眷言终荷锄。,
冬日洛城北谒玄元皇帝庙,杜甫,配极玄都閟，凭虚禁御长。守祧严具礼，掌节镇非常。碧瓦初寒外，金茎一气旁。山河扶绣户，日月近雕梁。仙李盘根大，猗兰奕叶光。世家遗旧史，道德付今王。画手看前辈，吴生远擅场。森罗移地轴，妙绝动宫墙。五圣联龙衮，千官列雁行。冕旒俱秀发，旌旆尽飞扬。翠柏深留景，红梨迥得霜。风筝吹玉柱，露井冻银床。身退卑周室，经传拱汉皇。谷神如不死，养拙更何乡。,
李鄠县丈人胡马行,杜甫,丈人骏马名胡骝，前年避胡过金牛。回鞭却走见天子，朝饮汉水暮灵州。自矜胡骝奇绝代，乘出千人万人爱。一闻说尽急难材，转益愁向驽骀辈。头上锐耳批秋竹，脚下高蹄削寒玉。始知神龙别有种，不比俗马空多肉。洛阳大道时再清，累日喜得俱东行。凤臆龙鬐未易识，侧身注目长风生。,
贻阮隐居,杜甫,陈留风俗衰，人物世不数。塞上得阮生，迥继先父祖。贫知静者性，自益毛发古。车马入邻家，蓬蒿翳环堵。清诗近道要，识子用心苦。寻我草径微，褰裳蹋寒雨。更议居远村，避喧甘猛虎。足明箕颍客，荣贵如粪土。,
赤谷,杜甫,天寒霜雪繁，游子有所之。岂但岁月暮，重来未有期。晨发赤谷亭，险艰方自兹。乱石无改辙，我车已载脂。山深苦多风，落日童稚饥。悄然村墟迥，烟火何由追。贫病转零落，故乡不可思。常恐死道路，永为高人嗤。,
归来,杜甫,客里有所过，归来知路难。开门野鼠走，散帙壁鱼干。洗杓开新酝，低头拭小盘。凭谁给麹蘖，细酌老江干。,
柴门,杜甫,孤舟登瀼西，回首望两崖。东城干旱天，其气如焚柴。长影没窈窕，馀光散唅呀。大江蟠嵌根，归海成一家。下冲割坤轴，竦壁攒镆铘。萧飒洒秋色，氛昏霾日车。峡门自此始，最窄容浮查。禹功翊造化，疏凿就欹斜。巨渠决太古，众水为长蛇。风烟渺吴蜀，舟楫通盐麻。我今远游子，飘转混泥沙。万物附本性，约身不愿奢。茅栋盖一床，清池有馀花。浊醪与脱粟，在眼无咨嗟。山荒人民少，地僻日夕佳。贫病固其常，富贵任生涯。老于干戈际，宅幸蓬荜遮。石乱上云气，杉清延月华。赏妍又分外，理惬夫何夸。足了垂白年，敢居高士差。书此豁平昔，回首犹暮霞。,
至后,杜甫,冬至至后日初长，远在剑南思洛阳。青袍白马有何意，金谷铜驼非故乡。梅花欲开不自觉，棣萼一别永相望。愁极本凭诗遣兴，诗成吟咏转凄凉。,
十二月一日三首,杜甫,今朝腊月春意动，云安县前江可怜。一声何处送书雁，百丈谁家上水船。未将梅蕊惊愁眼，要取楸花媚远天。明光起草人所羡，肺病几时朝日边。寒轻市上山烟碧，日满楼前江雾黄。负盐出井此溪女，打鼓发船何郡郎。新亭举目风景切，茂陵著书消渴长。春花不愁不烂漫，楚客唯听棹相将。即看燕子入山扉，岂有黄鹂历翠微。短短桃花临水岸，轻轻柳絮点人衣。春来准拟开怀久，老去亲知见面稀。他日一杯难强进，重嗟筋力故山违。,
奉赠射洪李四丈,杜甫,丈人屋上乌，人好乌亦好。人生意气豁，不在相逢早。南京乱初定，所向邑枯槁。游子无根株，茅斋付秋草。东征下月峡，挂席穷海岛。万里须十金，妻孥未相保。苍茫风尘际，蹭蹬骐驎老。志士怀感伤，心胸已倾倒。,
奉酬薛十二丈判官见赠,杜甫,忽忽峡中睡，悲风方一醒。西来有好鸟，为我下青冥。羽毛净白雪，惨澹飞云汀。既蒙主人顾，举翮唳孤亭。持以比佳士，及此慰扬舲。清文动哀玉，见道发新硎。欲学鸱夷子，待勒燕山铭。谁重断蛇剑，致君君未听。志在麒麟阁，无心云母屏。卓氏近新寡，豪家朱门扃。相如才调逸，银汉会双星。客来洗粉黛，日暮拾流萤。不是无膏火，劝郎勤六经。老夫自汲涧，野水日泠泠。我叹黑头白，君看银印青。卧病识山鬼，为农知地形。谁矜坐锦帐，苦厌食鱼腥。东西两岸坼，横水注沧溟。碧色忽惆怅，风雷搜百灵。空中右白虎，赤节引娉婷。自云帝里女，噀雨凤凰翎。襄王薄行迹，莫学冷如丁，千秋一拭泪，梦觉有微馨。人生相感动，金石两青荧。丈人但安坐，休辨渭与泾。龙蛇尚格斗，洒血暗郊坰。吾闻聪明主，治国用轻刑。销兵铸农器，今古岁方宁。文王日俭德，俊乂始盈庭。荣华贵少壮，岂食楚江萍。,
赠翰林张四学士,杜甫,翰林逼华盖，鲸力破沧溟。天上张公子，宫中汉客星。赋诗拾翠殿，佐酒望云亭。紫诰仍兼绾，黄麻似六经。内分金带赤，恩与荔枝青。无复随高凤，空馀泣聚萤。此生任春草，垂老独漂萍。倘忆山阳会，悲歌在一听。,
塞芦子,杜甫,五城何迢迢，迢迢隔河水。边兵尽东征，城内空荆杞。思明割怀卫，秀岩西未已。回略大荒来，崤函盖虚尔。延州秦北户，关防犹可倚。焉得一万人，疾驱塞芦子。岐有薛大夫，旁制山贼起。近闻昆戎徒，为退三百里。芦关扼两寇，深意实在此。谁能叫帝阍，胡行速如鬼。,
渼陂行,杜甫,岑参兄弟皆好奇，携我远来游渼陂。天地黤惨忽异色，波涛万顷堆琉璃。琉璃汗漫泛舟入，事殊兴极忧思集。鼍作鲸吞不复知，恶风白浪何嗟及。主人锦帆相为开，舟子喜甚无氛埃。凫鹥散乱棹讴发，丝管啁啾空翠来。沈竿续蔓深莫测，菱叶荷花静如拭。宛在中流渤澥清，下归无极终南黑。半陂已南纯浸山，动影袅窕冲融间。船舷暝戛云际寺，水面月出蓝田关。此时骊龙亦吐珠，冯夷击鼓群龙趋。湘妃汉女出歌舞，金支翠旗光有无。咫尺但愁雷雨至，苍茫不晓神灵意。少壮几时奈老何，向来哀乐何其多。,
承沈八丈东美徐膳部员外，阻雨未遂驰贺，奉,杜甫,今日西京掾，多除内省郎。通家惟沈氏，谒帝似冯唐。诗律群公问，儒门旧史长。清秋便寓直，列宿顿辉光。未暇申宴慰，含情空激扬。司存何所比，膳部默凄伤。贫贱人事略，经过霖潦妨。礼同诸父长，恩岂布衣忘。天路牵骐骥，云台引栋梁。徒怀贡公喜，飒飒鬓毛苍。,
摇落,杜甫,摇落巫山暮，寒江东北流。烟尘多战鼓，风浪少行舟。鹅费羲之墨，貂馀季子裘。长怀报明主，卧病复高秋。,
和贾舍人早朝,杜甫,五夜漏声催晓箭，九重春色醉仙桃。旌旗日暖龙蛇动，宫殿风微燕雀高。朝罢香烟携满袖，诗成珠玉在挥毫。欲知世掌丝纶美，池上于今有凤毛。,
盐井,杜甫,卤中草木白，青者官盐烟。官作既有程，煮盐烟在川。汲井岁榾榾，出车日连连。自公斗三百，转致斛六千。君子慎止足，小人苦喧阗。我何良叹嗟，物理固自然。,
泥功山,杜甫,朝行青泥上，暮在青泥中。泥泞非一时，版筑劳人功。不畏道途永，乃将汩没同。白马为铁骊，小儿成老翁。哀猿透却坠，死鹿力所穷。寄语北来人，后来莫匆匆。,
对雨,杜甫,莽莽天涯雨，江边独立时。不愁巴道路，恐湿汉旌旗。雪岭防秋急，绳桥战胜迟。西戎甥舅礼，未敢背恩私。,
阆水歌,杜甫,嘉陵江色何所似，石黛碧玉相因依。正怜日破浪花出，更复春从沙际归。巴童荡桨欹侧过，水鸡衔鱼来去飞。阆中胜事可肠断，阆州城南天下稀。,
负薪行,杜甫,夔州处女发半华，四十五十无夫家。更遭丧乱嫁不售，一生抱恨堪咨嗟。土风坐男使女立，应当门户女出入。十犹八九负薪归，卖薪得钱应供给。至老双鬟只垂颈，野花山叶银钗并。筋力登危集市门，死生射利兼盐井。面妆首饰杂啼痕，地褊衣寒困石根。若道巫山女粗丑，何得此有昭君村。,
今夕行,杜甫,今夕何夕岁云徂，更长烛明不可孤。咸阳客舍一事无，相与博塞为欢娱。冯陵大叫呼五白，袒跣不肯成枭卢。英雄有时亦如此，邂逅岂即非良图。君莫笑，刘毅从来布衣愿，家无儋石输百万。,
陪王侍御同登东山最高顶，宴姚通泉，晚携酒,杜甫,姚公美政谁与俦，不减昔时陈太丘。邑中上客有柱史，多暇日陪骢马游。东山高顶罗珍羞，下顾城郭销我忧。清江白日落欲尽，复携美人登彩舟。笛声愤怨哀中流，妙舞逶迤夜未休。灯前往往大鱼出，听曲低昂如有求。三更风起寒浪涌，取乐喧呼觉船重。满空星河光破碎，四座宾客色不动。请公临深莫相违，回船罢酒上马归。人生欢会岂有极，无使霜过沾人衣。,
北风,杜甫,北风破南极，朱凤日威垂。洞庭秋欲雪，鸿雁将安归。十年杀气盛，六合人烟稀。吾慕汉初老，时清犹茹芝。,
虢国夫人（一作《张祜集》灵台二首之一）,杜甫,虢国夫人承主恩，平明骑马入宫门。却嫌脂粉污颜色，淡扫峨眉朝至尊。,唐诗三百首
惜别行，送向卿进奉端午御衣之上都,杜甫,肃宗昔在灵武城，指挥猛将收咸京。向公泣血洒行殿，佐佑卿相乾坤平。逆胡冥寞随烟烬，卿家兄弟功名震。麒麟图画鸿雁行，紫极出入黄金印。尚书勋业超千古，雄镇荆州继吾祖。裁缝云雾成御衣，拜跪题封向端午。向卿将命寸心赤，青山落日江潮白。卿到朝廷说老翁，漂零已是沧浪客。,
醉歌行，赠公安颜少府请顾八题壁,杜甫,神仙中人不易得，颜氏之子才孤标。天马长鸣待驾驭，秋鹰整翮当云霄。君不见东吴顾文学，君不见西汉杜陵老。诗家笔势君不嫌，词翰升堂为君扫。是日霜风冻七泽，乌蛮落照衔赤壁。酒酣耳热忘头白，感君意气无所惜，一为歌行歌主客。,
陪诸贵公子丈八沟携妓纳凉，晚际遇雨二首,杜甫,落日放船好，轻风生浪迟。竹深留客处，荷净纳凉时。公子调冰水，佳人雪藕丝。片云头上黑，应是雨催诗。雨来沾席上，风急打船头。越女红裙湿，燕姬翠黛愁。缆侵堤柳系，幔宛浪花浮。归路翻萧飒，陂塘五月秋。,
喜闻官军已临贼境二十韵,杜甫,胡虏潜京县，官军拥贼壕。鼎鱼犹假息，穴蚁欲何逃。帐殿罗玄冕，辕门照白袍。秦山当警跸，汉苑入旌旄。路失羊肠险，云横雉尾高。五原空壁垒，八水散风涛。今日看天意，游魂贷尔曹。乞降那更得，尚诈莫徒劳。元帅归龙种，司空握豹韬。前军苏武节，左将吕虔刀。兵气回飞鸟，威声没巨鳌。戈鋋开雪色，弓矢尚秋毫。天步艰方尽，时和运更遭。谁云遗毒螫，已是沃腥臊。睿想丹墀近，神行羽卫牢。花门腾绝漠，拓羯渡临洮。此辈感恩至，羸俘何足操。锋先衣染血，骑突剑吹毛。喜觉都城动，悲怜子女号。家家卖钗钏，只待献春醪。,
忆弟二首,杜甫,丧乱闻吾弟，饥寒傍济州。人稀吾不到，兵在见何由。忆昨狂催走，无时病去忧。即今千种恨，惟共水东流。且喜河南定，不问邺城围。百战今谁在，三年望汝归。故园花自发，春日鸟还飞。断绝人烟久，东西消息稀。,
横吹曲辞·前出塞九首,杜甫,戚戚去故里，悠悠赴交河。公家有程期，亡命婴祸罗。君已富土境，开边一何多。弃绝父母恩，吞声行负戈。出门日已远，不受徒旅欺。骨肉恩岂断，男儿死无时。走马脱辔头，手中挑青丝。捷下万仞冈，俯身试搴旗。磨刀呜咽水，水赤刃伤手。欲轻肠断声，心绪乱已久。丈夫誓许国，愤惋复何有。功名图麒麟，战骨当速朽。送徒既有长，远戍亦有身。生死向前去，不劳吏怒嗔。路逢相识人，附书与六亲。哀哉两决绝，不复同苦辛。迢迢万余里，领我赴三军。军中异苦乐，主将宁尽闻。隔河见胡骑，倏忽数百群。我始为奴仆，几时树功勋。挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。驱马天雨雪，军行入高山。径危抱寒石，指落曾冰间。已去汉月远，何时筑城还。浮云暮南征，可望不可攀。单于寇我垒，百里风尘昏。雄剑四五动，彼军为我奔。虏其名王归，系颈授辕门。潜身备行列，一胜何足论。从军十年余，能无分寸功。众人贵苟得，欲语羞雷同。中原有斗争，况在狄与戎。丈夫四方志，安可辞固穷。,
铁堂峡,杜甫,山风吹游子，缥缈乘险绝。峡形藏堂隍，壁色立积铁。径摩穹苍蟠，石与厚地裂。修纤无垠竹，嵌空太始雪。威迟哀壑底，徒旅惨不悦。水寒长冰横，我马骨正折。生涯抵弧矢，盗贼殊未灭。飘蓬逾三年，回首肝肺热。,
悲青坂,杜甫,我军青坂在东门，天寒饮马太白窟。黄头奚儿日向西，数骑弯弓敢驰突。山雪河冰野萧瑟，青是烽烟白是骨。焉得附书与我军，忍待明年莫仓卒。,战争诗，描写冬天
南池（在阆中县东南，即彭道将鱼池）,杜甫,峥嵘巴阆间，所向尽山谷。安知有苍池，万顷浸坤轴。呀然阆城南，枕带巴江腹。芰荷入异县，粳稻共比屋。皇天不无意，美利戒止足。高田失西成，此物颇丰熟。清源多众鱼，远岸富乔木。独叹枫香林，春时好颜色。南有汉王祠，终朝走巫祝。歌舞散灵衣，荒哉旧风俗。高堂亦明王，魂魄犹正直。不应空陂上，缥缈亲酒食。淫祀自古昔，非唯一川渎。干戈浩茫茫，地僻伤极目。平生江海兴，遭乱身局促。驻马问渔舟，踌躇慰羁束。,
阆山歌,杜甫,阆州城东灵山白，阆州城北玉台碧。松浮欲尽不尽云，江动将崩未崩石。那知根无鬼神会，已觉气与嵩华敌。中原格斗且未归，应结茅斋看青壁。,
客堂,杜甫,忆昨离少城，而今异楚蜀。舍舟复深山，窅窕一林麓。栖泊云安县，消中内相毒。旧疾甘载来，衰年得无足。死为殊方鬼，头白免短促。老马终望云，南雁意在北。别家长儿女，欲起惭筋力。客堂序节改，具物对羁束。石暄蕨芽紫，渚秀芦笋绿。巴莺纷未稀，徼麦早向熟。悠悠日动江，漠漠春辞木。台郎选才俊，自顾亦已极。前辈声名人，埋没何所得。居然绾章绂，受性本幽独。平生憩息地，必种数竿竹。事业只浊醪，营葺但草屋。上公有记者，累奏资薄禄。主忧岂济时，身远弥旷职。循文庙算正，献可天衢直。尚想趋朝廷，毫发裨社稷。形骸今若是，进退委行色。,
黄河二首,杜甫,黄河北岸海西军，椎鼓鸣钟天下闻。铁马长鸣不知数，胡人高鼻动成群。黄河西岸是吾蜀，欲须供给家无粟。愿驱众庶戴君王，混一车书弃金玉。,
归雁二首,杜甫,万里衡阳雁，今年又北归。双双瞻客上，一一背人飞。云里相呼疾，沙边自宿稀。系书元浪语，愁寂故山薇。欲雪违胡地，先花别楚云。却过清渭影，高起洞庭群。塞北春阴暮，江南日色曛。伤弓流落羽，行断不堪闻。,
寄刘峡州伯华使君四十韵,杜甫,峡内多云雨，秋来尚郁蒸。远山朝白帝，深水谒彝陵。迟暮嗟为客，西南喜得朋。哀猿更起坐，落雁失飞腾。伏枕思琼树，临轩对玉绳。青松寒不落，碧海阔逾澄。昔岁文为理，群公价尽增。家声同令闻，时论以儒称。太后当朝肃，多才接迹升。翠虚捎魍魉，丹极上鹍鹏。宴引春壶满，恩分夏簟冰。雕章五色笔，紫殿九华灯。学并卢王敏，书偕褚薛能。老兄真不坠，小子独无承。近有风流作，聊从月继征。放蹄知赤骥，捩翅服苍鹰。卷轴来何晚，襟怀庶可凭。会期吟讽数，益破旅愁凝。雕刻初谁料，纤毫欲自矜。神融蹑飞动，战胜洗侵凌。妙取筌蹄弃，高宜百万层。白头遗恨在，青竹几人登。回首追谈笑，劳歌跼寝兴。年华纷已矣，世故莽相仍。刺史诸侯贵，郎官列宿应。潘生骖阁远，黄霸玺书增。乳贙号攀石，饥鼯诉落藤。药囊亲道士，灰劫问胡僧。凭久乌皮折，簪稀白帽棱。林居看蚁穴，野食行鱼罾。筋力交凋丧，飘零免战兢。皆为百里宰，正似六安丞。姹女萦新裹，丹砂冷旧秤。但求椿寿永，莫虑杞天崩。炼骨调情性，张兵挠棘矜。养生终自惜，伐数必全惩。政术甘疏诞，词场愧服膺。展怀诗诵鲁，割爱酒如渑。咄咄宁书字，冥冥欲避矰。江湖多白鸟，天地有青蝇。,
独酌成诗,杜甫,灯花何太喜，酒绿正相亲。醉里从为客，诗成觉有神。兵戈犹在眼，儒术岂谋身。共被微官缚，低头愧野人。,
岳麓山道林二寺行,杜甫,玉泉之南麓山殊，道林林壑争盘纡。寺门高开洞庭野，殿脚插入赤沙湖。五月寒风冷佛骨，六时天乐朝香炉。地灵步步雪山草，僧宝人人沧海珠。塔劫宫墙壮丽敌，香厨松道清凉俱。莲花交响共命鸟，金榜双回三足乌。方丈涉海费时节，悬圃寻河知有无。暮年且喜经行近，春日兼蒙暄暖扶。飘然斑白身奚适，傍此烟霞茅可诛。桃源人家易制度，橘洲田土仍膏腴。潭府邑中甚淳古，太守庭内不喧呼。昔遭衰世皆晦迹，今幸乐国养微躯。依止老宿亦未晚，富贵功名焉足图。久为野客寻幽惯，细学何颙免兴孤。一重一掩吾肺腑，山鸟山花吾友于。宋公放逐曾题壁，物色分留与老夫。,
白露,杜甫,白露团甘子，清晨散马蹄。圃开连石树，船渡入江溪。凭几看鱼乐，回鞭急鸟栖。渐知秋实美，幽径恐多蹊。,
初月,杜甫,光细弦岂上，影斜轮未安。微升古塞外，已隐暮云端。河汉不改色，关山空自寒。庭前有白露，暗满菊花团。,
归,杜甫,束带还骑马，东西却渡船。林中才有地，峡外绝无天。虚白高人静，喧卑俗累牵。他乡悦迟暮，不敢废诗篇。,
遗怀,杜甫,愁眼看霜露，寒城菊自花。天风随断柳，客泪堕清笳。水净楼阴直，山昏塞日斜。夜来归鸟尽，啼杀后栖鸦。,
幽人,杜甫,孤云亦群游，神物有所归。麟凤在赤霄，何当一来仪。往与惠荀辈，中年沧洲期。天高无消息，弃我忽若遗。内惧非道流，幽人见瑕疵。洪涛隐语笑，鼓枻蓬莱池。崔嵬扶桑日，照耀珊瑚枝。风帆倚翠盖，暮把东皇衣。咽漱元和津，所思烟霞微。知名未足称，局促商山芝。五湖复浩荡，岁暮有馀悲。,
发秦州（乾元二年，自秦州赴同谷县纪行）,杜甫,我衰更懒拙，生事不自谋。无食问乐土，无衣思南州。汉源十月交，天气凉如秋。草木未黄落，况闻山水幽。栗亭名更佳，下有良田畴。充肠多薯蓣，崖蜜亦易求。密竹复冬笋，清池可方舟。虽伤旅寓远，庶遂平生游。此邦俯要冲，实恐人事稠。应接非本性，登临未销忧。谿谷无异石，塞田始微收。岂复慰老夫，惘然难久留。日色隐孤戍，乌啼满城头。中宵驱车去，饮马寒塘流。磊落星月高，苍茫云雾浮。大哉乾坤内，吾道长悠悠。,
莫相疑行,杜甫,男儿生无所成头皓白，牙齿欲落真可惜。忆献三赋蓬莱宫，自怪一日声辉赫。集贤学士如堵墙，观我落笔中书堂。往时文彩动人主，此日饥寒趋路旁。晚将末契托年少，当面输心背面笑。寄谢悠悠世上儿，不争好恶莫相疑。,
少年行二首,杜甫,莫笑田家老瓦盆，自从盛酒长儿孙。倾银注瓦惊人眼，共醉终同卧竹根。巢燕养雏浑去尽，红花结子已无多。黄衫年少来宜数，不见堂前东逝波。,
戏作花卿歌,杜甫,成都猛将有花卿，学语小儿知姓名。用如快鹘风火生，见贼唯多身始轻。绵州副使著柘黄，我卿扫除即日平。子章髑髅血模糊，手提掷还崔大夫。李侯重有此节度，人道我卿绝世无。既称绝世无，天子何不唤取守京都。,
戏赠友二首,杜甫,元年建巳月，郎有焦校书。自夸足膂力，能骑生马驹。一朝被马踏，唇裂版齿无。壮心不肯已，欲得东擒胡。元年建巳月，官有王司直。马惊折左臂，骨折面如墨。驽骀漫深泥，何不避雨色。劝君休叹恨，未必不为福。,
楼上,杜甫,天地空搔首，频抽白玉簪。皇舆三极北，身事五湖南。恋阙劳肝肺，论材愧杞楠。乱离难自救，终是老湘潭。,
通泉驿南去通泉县十五里山水作,杜甫,溪行衣自湿，亭午气始散。冬温蚊蚋在，人远凫鸭乱。登顿生曾阴，欹倾出高岸。驿楼衰柳侧，县郭轻烟畔。一川何绮丽，尽目穷壮观。山色远寂寞，江光夕滋漫。伤时愧孔父，去国同王粲。我生苦飘零，所历有嗟叹。,
桥陵诗三十韵因呈县内诸官,杜甫,先帝昔晏驾，兹山朝百灵。崇冈拥象设，沃野开天庭。即事壮重险，论功超五丁。坡陀因厚地，却略罗峻屏。云阙虚冉冉，风松肃泠泠。石门霜露白，玉殿莓苔青。宫女晚知曙，祠官朝见星。空梁簇画戟，阴井敲铜瓶。中使日夜继，惟王心不宁。岂徒恤备享，尚谓求无形。孝理敦国政，神凝推道经。瑞芝产庙柱，好鸟鸣岩扃。高岳前嵂崒，洪河左滢濙。金城蓄峻址，沙苑交回汀。永与奥区固，川原纷眇冥。居然赤县立，台榭争岧亭。官属果称是，声华真可听。王刘美竹润，裴李春兰馨。郑氏才振古，啖侯笔不停。遣辞必中律，利物常发硎。绮绣相展转，琳琅愈青荧。侧闻鲁恭化，秉德崔瑗铭。太史候凫影，王乔随鹤翎。朝仪限霄汉，容思回林坰。坎轲辞下杜，飘飖陵浊泾。诸生旧短褐，旅泛一浮萍。荒岁儿女瘦，暮途涕泗零。主人念老马，廨署容秋萤。流寓理岂惬，穷愁醉未醒。何当摆俗累，浩荡乘沧溟。,
醉为马坠，诸公携酒相看,杜甫,甫也诸侯老宾客，罢酒酣歌拓金戟。骑马忽忆少年时，散蹄迸落瞿塘石。白帝城门水云外，低身直下八千尺。粉堞电转紫游缰，东得平冈出天壁。江村野堂争入眼，垂鞭亸鞚凌紫陌，向来皓首惊万人。自倚红颜能骑射。安知决臆追风足，朱汗骖驔犹喷玉。不虞一蹶终损伤，人生快意多所辱。职当忧戚伏衾枕，况乃迟暮加烦促。明知来问腆我颜，杖藜强起依僮仆。语尽还成开口笑，提携别扫清溪曲。酒肉如山又一时，初筵哀丝动豪竹。共指西日不相贷，喧呼且覆杯中渌。何必走马来为问，君不见嵇康养生遭杀戮。,
高都护骢行,杜甫,安西都护胡青骢，声价欻然来向东。此马临阵久无敌，与人一心成大功。功成惠养随所致，飘飘远自流沙至。雄姿未受伏枥恩，猛气犹思战场利。腕促蹄高如踣铁，交河几蹴曾冰裂。五花散作云满身，万里方看汗流血。长安壮儿不敢骑，走过掣电倾城知。青丝络头为君老，何由却出横门道。,
一百五日夜对月,杜甫,无家对寒食，有泪如金波。斫却月中桂，清光应更多。仳离放红蕊，想像嚬青蛾。牛女漫愁思，秋期犹渡河。,
客从,杜甫,客从南溟来，遗我泉客珠。珠中有隐字，欲辨不成书。缄之箧笥久，以俟公家须。开视化为血，哀今征敛无。,
白马,杜甫,白马东北来，空鞍贯双箭。可怜马上郎，意气今谁见。近时主将戮，中夜商於战。丧乱死多门，呜呼泪如霰。,
秋日夔府咏怀奉寄郑监李宾客一百韵,杜甫,绝塞乌蛮北，孤城白帝边。飘零仍百里，消渴已三年。雄剑鸣开匣，群书满系船。乱离心不展，衰谢日萧然。筋力妻孥问，菁华岁月迁。登临多物色，陶冶赖诗篇。峡束沧江起，岩排石树圆。拂云霾楚气，朝海蹴吴天。煮井为盐速，烧畬度地偏。有时惊叠嶂，何处觅平川。鸂鶒双双舞，猕猿垒垒悬。碧萝长似带，锦石小如钱。春草何曾歇，寒花亦可怜。猎人吹戍火，野店引山泉。唤起搔头急，扶行几屐穿。两京犹薄产，四海绝随肩。幕府初交辟，郎官幸备员。瓜时犹旅寓，萍泛苦夤缘。药饵虚狼藉，秋风洒静便。开襟驱瘴疠，明目扫云烟。高宴诸侯礼，佳人上客前。哀筝伤老大，华屋艳神仙。南内开元曲，常时弟子传。法歌声变转，满座涕潺湲。吊影夔州僻，回肠杜曲煎。即今龙厩水，莫带犬戎膻。耿贾扶王室，萧曹拱御筵。乘威灭蜂虿，戮力效鹰鹯。旧物森犹在，凶徒恶未悛。国须行战伐，人忆止戈鋋。奴仆何知礼，恩荣错与权。胡星一彗孛，黔首遂拘挛。哀痛丝纶切，烦苛法令蠲。业成陈始王，兆喜出于畋。宫禁经纶密，台阶翊戴全。熊罴载吕望，鸿雁美周宣。侧听中兴主，长吟不世贤。音徽一柱数，道里下牢千。郑李光时论，文章并我先。阴何尚清省，沈宋欻联翩。律比昆仑竹，音知燥湿弦。风流俱善价，惬当久忘筌。置驿常如此，登龙盖有焉。虽云隔礼数，不敢坠周旋。高视收人表，虚心味道玄。马来皆汗血，鹤唳必青田。羽翼商山起，蓬莱汉阁连。管宁纱帽净，江令锦袍鲜。东郡时题壁，南湖日扣舷。远游凌绝境，佳句染华笺。每欲孤飞去，徒为百虑牵。生涯已寥落，国步乃迍邅。衾枕成芜没，池塘作弃捐。别离忧怛怛，伏腊涕涟涟。露菊班丰镐，秋蔬影涧瀍。共谁论昔事，几处有新阡。富贵空回首，喧争懒著鞭。兵戈尘漠漠，江汉月娟娟。局促看秋燕，萧疏听晚蝉。雕虫蒙记忆，烹鲤问沈绵。卜羡君平杖，偷存子敬毡。囊虚把钗钏，米尽坼花钿。甘子阴凉叶，茅斋八九椽。阵图沙北岸，市暨瀼西巅。羁绊心常折，栖迟病即痊。紫收岷岭芋，白种陆池莲。色好梨胜颊，穰多栗过拳。敕厨唯一味，求饱或三鳣。儿去看鱼笱，人来坐马鞯。缚柴门窄窄，通竹溜涓涓。堑抵公畦棱，村依野庙壖。缺篱将棘拒，倒石赖藤缠。借问频朝谒，何如稳醉眠。谁云行不逮，自觉坐能坚。雾雨银章涩，馨香粉署妍。紫鸾无近远，黄雀任翩翾。困学违从众，明公各勉旃。声华夹宸极，早晚到星躔。恳谏留匡鼎，诸儒引服虔。不逢输鲠直，会是正陶甄。宵旰忧虞轸，黎元疾苦骈。云台终日画，青简为谁编。行路难何有，招寻兴已专。由来具飞楫，暂拟控鸣弦。身许双峰寺，门求七祖禅。落帆追宿昔，衣褐向真诠。安石名高晋，昭王客赴燕。途中非阮籍，查上似张骞。披拂云宁在，淹留景不延。风期终破浪，水怪莫飞涎。他日辞神女，伤春怯杜鹃。淡交随聚散，泽国绕回旋。本自依迦叶，何曾藉偓佺。炉峰生转盼，橘井尚高褰。东走穷归鹤，南征尽跕鸢。晚闻多妙教，卒践塞前愆。顾凯丹青列，头陀琬琰镌。众香深黯黯，几地肃芊芊。勇猛为心极，清羸任体孱。金篦空刮眼，镜象未离铨。,
有感五首,杜甫,将帅蒙恩泽，兵戈有岁年。至今劳圣主，可以报皇天。白骨新交战，云台旧拓边。乘槎断消息，无处觅张骞。幽蓟馀蛇豕，乾坤尚虎狼。诸侯春不贡，使者日相望。慎勿吞青海，无劳问越裳。大君先息战，归马华山阳。洛下舟车入，天中贡赋均。日闻红粟腐，寒待翠华春。莫取金汤固，长令宇宙新。不过行俭德，盗贼本王臣。丹桂风霜急，青梧日夜凋。由来强干地，未有不臣朝。受钺亲贤往，卑宫制诏遥。终依古封建，岂独听箫韶。盗灭人还乱，兵残将自疑。登坛名绝假，报主尔何迟。领郡辄无色，之官皆有词。愿闻哀痛诏，端拱问疮痍。,
有客,杜甫,患气经时久，临江卜宅新。喧卑方避俗，疏快颇宜人。有客过茅宇，呼儿正葛巾。自锄稀菜甲，小摘为情亲。,
徐卿二子歌,杜甫,君不见徐卿二子生绝奇，感应吉梦相追随。孔子释氏亲抱送，并是天上麒麟儿。大儿九龄色清澈，秋水为神玉为骨。小儿五岁气食牛，满堂宾客皆回头。吾知徐公百不忧，积善衮衮生公侯。丈夫生儿有如此二雏者，名位岂肯卑微休。,
牵牛织女,杜甫,牵牛出河西，织女处其东。万古永相望，七夕谁见同。神光意难候，此事终蒙胧。飒然精灵合，何必秋遂通。亭亭新妆立，龙驾具曾空。世人亦为尔，祈请走儿童。称家随丰俭，白屋达公宫。膳夫翊堂殿，鸣玉凄房栊。曝衣遍天下，曳月扬微风。蛛丝小人态，曲缀瓜果中。初筵裛重露，日出甘所终。嗟汝未嫁女，秉心郁忡忡。防身动如律，竭力机杼中。虽无姑舅事，敢昧织作功。明明君臣契，咫尺或未容。义无弃礼法，恩始夫妇恭。小大有佳期，戒之在至公。方圆苟龃龉，丈夫多英雄。,
越王楼歌,杜甫,绵州州府何磊落，显庆年中越王作。孤城西北起高楼，碧瓦朱甍照城郭。楼下长江百丈清，山头落日半轮明。君王旧迹今人赏，转见千秋万古情。,
客亭,杜甫,秋窗犹曙色，落木更天风。日出寒山外，江流宿雾中。圣朝无弃物，老病已成翁。多少残生事，飘零似转蓬。,
郑驸马宅宴洞中,杜甫,主家阴洞细烟雾，留客夏簟青琅玕。春酒杯浓琥珀薄，冰浆碗碧玛瑙寒。误疑茅屋过江麓，已入风磴霾云端。自是秦楼压郑谷，时闻杂佩声珊珊。,
城西陂泛舟,杜甫,青蛾皓齿在楼船，横笛短箫悲远天。春风自信牙樯动，迟日徐看锦缆牵。鱼吹细浪摇歌扇，燕蹴飞花落舞筵。不有小舟能荡桨，百壶那送酒如泉？,
早花,杜甫,西京安稳未，不见一人来。腊日巴江曲，山花已自开。盈盈当雪杏，艳艳待春梅。直苦风尘暗，谁忧容鬓催。,
洛阳,杜甫,洛阳昔陷没，胡马犯潼关。天子初愁思，都人惨别颜。清笳去宫阙，翠盖出关山。故老仍流涕，龙髯幸再攀。,
题李尊师松树障子歌,杜甫,老夫清晨梳白头，玄都道士来相访。握发呼儿延入户，手提新画青松障。障子松林静杳冥，凭轩忽若无丹青。阴崖却承霜雪干，偃盖反走虬龙形。老夫平生好奇古，对此兴与精灵聚。已知仙客意相亲，更觉良工心独苦。松下丈人巾屦同，偶坐似是商山翁。怅望聊歌紫芝曲，时危惨澹来悲风。,
观安西兵过赴关中待命二首,杜甫,四镇富精锐，摧锋皆绝伦。还闻献士卒，足以静风尘。老马夜知道，苍鹰饥著人。临危经久战，用急始如神。奇兵不在众，万马救中原。谈笑无河北，心肝奉至尊。孤云随杀气，飞鸟避辕门。竟日留欢乐，城池未觉喧。,
立秋后题,杜甫,日月不相饶，节序昨夜隔。玄蝉无停号，秋燕已如客。平生独往愿，惆怅年半百。罢官亦由人，何事拘形役。,
东楼,杜甫,万里流沙道，西征过北门。但添新战骨，不返旧征魂。楼角临风迥，城阴带水昏。传声看驿使，送节向河源。,
又示宗武,杜甫,觅句新知律，摊书解满床。试吟青玉案，莫羡紫罗囊。假日从时饮，明年共我长。应须饱经术，已似爱文章。十五男儿志，三千弟子行。曾参与游夏，达者得升堂。,
赠崔十三评事公辅,杜甫,飘飘西极马，来自渥洼池。飒飁定山桂，低徊风雨枝。我闻龙正直，道屈尔何为。且有元戎命，悲歌识者谁。官联辞冗长，行路洗欹危。脱剑主人赠，去帆春色随。阴沉铁凤阙，教练羽林儿。天子朝侵早，云台仗数移。分军应供给，百姓日支离。黠吏因封己，公才或守雌。燕王买骏骨，渭老得熊罴。活国名公在，拜坛群寇疑。冰壶动瑶碧，野水失蛟螭。入幕诸彦集，渴贤高选宜。骞腾坐可致，九万起于斯。复进出矛戟，昭然开鼎彝。会看之子贵，叹及老夫衰。岂但江曾决，还思雾一披。暗尘生古镜，拂匣照西施。舅氏多人物，无惭困翮垂。,
万丈潭,杜甫,青溪合冥莫，神物有显晦。龙依积水蟠，窟压万丈内。跼步凌垠堮，侧身下烟霭。前临洪涛宽，却立苍石大。山色一径尽，崖绝两壁对。削成根虚无，倒影垂澹瀩。黑如湾澴底，清见光炯碎。孤云倒来深，飞鸟不在外。高萝成帷幄，寒木累旌旆。远川曲通流，嵌窦潜泄濑。造幽无人境，发兴自我辈。告归遗恨多，将老斯游最。闭藏修鳞蛰，出入巨石碍。何事暑天过，快意风雨会。,
人日两篇,杜甫,元日到人日，未有不阴时。冰雪莺难至，春寒花较迟。云随白水落，风振紫山悲。蓬鬓稀疏久，无劳比素丝。此日此时人共得，一谈一笑俗相看。尊前柏叶休随酒，胜里金花巧耐寒。佩剑冲星聊暂拔，匣琴流水自须弹。早春重引江湖兴，直道无忧行路难。,
庭草,杜甫,"楚草经寒碧，逢春入眼浓。旧低收叶举，新掩卷牙重。步履宜轻过，开筵得屡供。看花随节序，不敢强为容。,",
别蔡十四著作,杜甫,贾生恸哭后，寥落无其人。安知蔡夫子，高义迈等伦。献书谒皇帝，志已清风尘。流涕洒丹极，万乘为酸辛。天地则创痍，朝廷当正臣。异才复间出，周道日惟新。使蜀见知己，别颜始一伸。主人薨城府，扶榇归咸秦。巴道此相逢，会我病江滨。忆念凤翔都，聚散俄十春。我衰不足道，但愿子意陈。稍令社稷安，自契鱼水亲。我虽消渴甚，敢忘帝力勤。尚思未朽骨，复睹耕桑民。积水驾三峡，浮龙倚长津。扬舲洪涛间，仗子济物身。鞍马下秦塞，王城通北辰。玄甲聚不散，兵久食恐贫。穷谷无粟帛，使者来相因。若凭南辕吏，书札到天垠。,
重题,杜甫,涕泗不能收，哭君余白头。儿童相识尽，宇宙此生浮。江雨铭旌湿，湖风井径秋。还瞻魏太子，宾客减应刘。,
大麦行,杜甫,大麦干枯小麦黄，妇女行泣夫走藏。东至集壁西梁洋，问谁腰镰胡与羌。岂无蜀兵三千人，部领辛苦江山长。安得如鸟有羽翅，托身白云还故乡。,
八哀诗·故秘书少监武功苏公源明,杜甫,武功少也孤，徒步客徐兖。读书东岳中，十载考坟典。时下莱芜郭，忍饥浮云巘。负米晚为身，每食脸必泫。夜字照爇薪，垢衣生碧藓。庶以勤苦志，报兹劬劳显。学蔚醇儒姿，文包旧史善。洒落辞幽人，归来潜京辇。射君东堂策，宗匠集精选。制可题未干，乙科已大阐。文章日自负，吏禄亦累践。晨趋阊阖内，足蹋宿昔趼。一麾出守还，黄屋朔风卷。不暇陪八骏，虏庭悲所遣。平生满尊酒，断此朋知展。忧愤病二秋，有恨石可转。肃宗复社稷，得无逆顺辨。范晔顾其儿，李斯忆黄犬。秘书茂松意，溟涨本末浅。青荧芙蓉剑，犀兕岂独剸。反为后辈亵，予实苦怀缅。煌煌斋房芝，事绝万手搴。垂之俟来者，正始征劝勉。不要悬黄金，胡为投乳畎。结交三十载，吾与谁游衍。荥阳复冥莫，罪罟已横罥。呜呼子逝日，始泰则终蹇。长安米万钱，凋丧尽馀喘。战伐何当解，归帆阻清沔。尚缠漳水疾，永负蒿里饯。,
同元使君舂陵行,杜甫,遭乱发尽白，转衰病相婴。沈绵盗贼际，狼狈江汉行。叹时药力薄，为客羸瘵成。吾人诗家秀，博采世上名。粲粲元道州，前圣畏后生。观乎舂陵作，欻见俊哲情。复览贼退篇，结也实国桢。贾谊昔流恸，匡衡常引经。道州忧黎庶，词气浩纵横。两章对秋月，一字偕华星。致君唐虞际，纯朴忆大庭。何时降玺书，用尔为丹青。狱讼永衰息，岂唯偃甲兵。凄恻念诛求，薄敛近休明。乃知正人意，不苟飞长缨。凉飙振南岳，之子宠若惊。色阻金印大，兴含沧浪清。我多长卿病，日夕思朝廷。肺枯渴太甚，漂泊公孙城。呼儿具纸笔，隐几临轩楹。作诗呻吟内，墨澹字欹倾。感彼危苦词，庶几知者听。,
巳上人茅斋,杜甫,巳公茅屋下，可以赋新诗。枕簟入林僻，茶瓜留客迟。江莲摇白羽，天棘梦青丝。空忝许询辈，难酬支遁词。,
房兵曹胡马诗,杜甫,胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。,
哭韦大夫之晋,杜甫,凄怆郇瑕色，差池弱冠年。丈人叨礼数，文律早周旋。台阁黄图里，簪裾紫盖边。尊荣真不忝，端雅独翛然。贡喜音容间，冯招病疾缠。南过骇仓卒，北思悄联绵。鵩鸟长沙讳，犀牛蜀郡怜。素车犹恸哭，宝剑谷高悬。汉道中兴盛，韦经亚相传。冲融标世业，磊落映时贤。城府深朱夏，江湖眇霁天。绮楼关树顶，飞旐泛堂前。帟幕疑风燕，笳箫急暮蝉。兴残虚白室，迹断孝廉船。童孺交游尽，喧卑俗事牵。老来多涕泪，情在强诗篇。谁寄方隅理，朝难将帅权。春秋褒贬例，名器重双全。,
过郭代公故宅,杜甫,豪俊初未遇，其迹或脱略。代公尉通泉，放意何自若。及夫登衮冕，直气森喷薄。磊落见异人，岂伊常情度。定策神龙后，宫中翕清廓。俄顷辨尊亲，指挥存顾托。群公有惭色，王室无削弱。迥出名臣上，丹青照台阁。我行得遗迹，池馆皆疏凿。壮公临事断，顾步涕横落。高咏宝剑篇，神交付冥漠。,
别李义,杜甫,神尧十八子，十七王其门。道国洎舒国，督唯亲弟昆。中外贵贱殊，余亦忝诸孙。丈人嗣三叶，之子白玉温。道国继德业，请从丈人论。丈人领宗卿，肃穆古制敦。先朝纳谏诤，直气横乾坤。子建文笔壮，河间经术存。尔克富诗礼，骨清虑不喧。洗然遇知己，谈论淮湖奔。忆昔初见时，小襦绣芳荪。长成忽会面，慰我久疾魂。三峡春冬交，江山云雾昏。正宜且聚集，恨此当离尊。莫怪执杯迟，我衰涕唾烦。重问子何之，西上岷江源。愿子少干谒，蜀都足戎轩。误失将帅意，不如亲故恩。少年早归来，梅花已飞翻。努力慎风水，岂惟数盘飧。猛虎卧在岸，蛟螭出无痕。王子自爱惜，老夫困石根。生别古所嗟，发声为尔吞。,
寄高三十五书记,杜甫,叹惜高生老，新诗日又多。美名人不及，佳句法如何？主将收才子，崆峒足凯歌。闻君已朱绂，且得慰蹉跎。,
奉赠鲜于京兆二十韵,杜甫,王国称多士，贤良复几人。异才应间出，爽气必殊伦。始见张京兆，宜居汉近臣。骅骝开道路，雕鹗离风尘。侯伯知何等，文章实致身。奋飞超等级，容易失沈沦。脱略磻溪钓，操持郢匠斤。云霄今已逼，台衮更谁亲。凤穴雏皆好，龙门客又新。义声纷感激，败绩自逡巡。途远欲何向，天高难重陈。学诗犹孺子，乡赋念嘉宾。不得同晁错，吁嗟后郄诜。计疏疑翰墨，时过忆松筠。献纳纡皇眷，中间谒紫宸。且随诸彦集，方觊薄才伸。破胆遭前政，阴谋独秉钧。微生沾忌刻，万事益酸辛。交合丹青地，恩倾雨露辰。有儒愁饿死，早晚报平津。,
送顾八分文学适洪吉州,杜甫,中郎石经后，八分盖憔悴。顾侯运炉锤，笔力破馀地。昔在开元中，韩蔡同赑屃。玄宗妙其书，是以数子至。御札早流传，揄扬非造次。三人并入直，恩泽各不二。顾于韩蔡内，辨眼工小字。分日示诸王，钩深法更秘。文学与我游，萧疏外声利。追随二十载，浩荡长安醉。高歌卿相宅，文翰飞省寺。视我扬马间，白首不相弃。骅骝入穷巷，必脱黄金辔。一论朋友难，迟暮敢失坠。古来事反覆，相见横涕泗。向者玉珂人，谁是青云器。才尽伤形体，病渴污官位。故旧独依然，时危话颠踬。我甘多病老，子负忧世志。胡为困衣食，颜色少称遂。远作辛苦行，顺从众多意。舟楫无根蒂，蛟鼍好为祟。况兼水贼繁，特戒风飙驶。崩腾戎马际，往往杀长吏。子干东诸侯，劝勉防纵恣。邦以民为本，鱼饥费香饵。请哀疮痍深，告诉皇华使。使臣精所择，进德知历试。恻隐诛求情，固应贤愚异。列士恶苟得，俊杰思自致。赠子猛虎行，出郊载酸鼻。,
八月十五夜月二首,杜甫,满目飞明镜，归心折大刀。转蓬行地远，攀桂仰天高。水路疑霜雪，林栖见羽毛。此时瞻白兔，直欲数秋毫。稍下巫山峡，犹衔白帝城。气沈全浦暗，轮仄半楼明。刁斗皆催晓，蟾蜍且自倾。张弓倚残魄，不独汉家营。,中秋节，描写月亮，思乡诗
晓望,杜甫,白帝更声尽，阳台曙色分。高峰寒上日，叠岭宿霾云。地坼江帆隐，天清木叶闻。荆扉对麋鹿，应共尔为群。,
送梓州李使君之任,杜甫,籍甚黄丞相，能名自颍川。近看除刺史，还喜得吾贤。五马何时到，双鱼会早传。老思筇竹杖，冬要锦衾眠。不作临岐恨，惟听举最先。火云挥汗日，山驿醒心泉。遇害陈公殒，于今蜀道怜。君行射洪县，为我一潸然。,
空囊,杜甫,翠柏苦犹食，晨霞高可餐。世人共卤莽，吾道属艰难。不爨井晨冻，无衣床夜寒。囊空恐羞涩，留得一钱看。,
可惜,杜甫,花飞有底急，老去愿春迟。可惜欢娱地，都非少壮时。宽心应是酒，遣兴莫过诗。此意陶潜解，吾生后汝期。,
规雁,杜甫,东来千里客，乱定几年归。肠断江城雁，高高正北飞。,
栀子,杜甫,栀子比众木，人间诚未多。于身色有用，与道气伤和。红取风霜实，青看雨露柯。无情移得汝，贵在映江波。,
畏人,杜甫,早花随处发，春鸟异方啼。万里清江上，三年落日低。畏人成小筑，褊性合幽栖。门径从榛草，无心走马蹄。,
野人送朱樱,杜甫,西蜀樱桃也自红，野人相赠满筠笼。数回细写愁仍破，万颗匀圆讶许同。忆昨赐沾门下省，退朝擎出大明宫。金盘玉箸无消息，此日尝新任转蓬。,赞美诗
客夜,杜甫,客睡何曾著，秋天不肯明。卷帘残月影，高枕远江声。计拙无衣食，途穷仗友生。老妻书数纸，应悉未归情。,
入宅三首（大历二年春，甫自西阁迁赤甲）,杜甫,奔峭背赤甲，断崖当白盐。客居愧迁次，春酒渐多添。花亚欲移竹，鸟窥新卷帘。衰年不敢恨，胜概欲相兼。乱后居难定，春归客未还。水生鱼复浦，云暖麝香山。半顶梳头白，过眉拄杖斑。相看多使者，一一问函关。宋玉归州宅，云通白帝城。吾人淹老病，旅食岂才名。峡口风常急，江流气不平。只应与儿子，飘转任浮生。,
秋野五首,杜甫,秋野日疏芜，寒江动碧虚。系舟蛮井络，卜宅楚村墟。枣熟从人打，葵荒欲自锄。盘餐老夫食，分减及溪鱼。易识浮生理，难教一物违。水深鱼极乐，林茂鸟知归。吾老甘贫病，荣华有是非。秋风吹几杖，不厌此山薇。礼乐攻吾短，山林引兴长。掉头纱帽仄，曝背竹书光。风落收松子，天寒割蜜房。稀疏小红翠，驻屐近微香。远岸秋沙白，连山晚照红。潜鳞输骇浪，归翼会高风。砧响家家发，樵声个个同。飞霜任青女，赐被隔南宫。身许麒麟画，年衰鸳鹭群。大江秋易盛，空峡夜多闻。径隐千重石，帆留一片云。儿童解蛮语，不必作参军。,
送高司直寻封阆州,杜甫,丹雀衔书来，暮栖何乡树。骅骝事天子，辛苦在道路。司直非冗官，荒山甚无趣。借问泛舟人，胡为入云雾。与子姻娅间，既亲亦有故。万里长江边，邂逅一相遇。长卿消渴再，公干沉绵屡。清谈慰老夫，开卷得佳句。时见文章士，欣然澹情素。伏枕闻别离，畴能忍漂寓。良会苦短促，溪行水奔注。熊罴咆空林，游子慎驰骛。西谒巴中侯，艰险如跬步。主人不世才，先帝常特顾。拔为天军佐，崇大王法度。淮海生清风，南翁尚思慕。公宫造广厦，木石乃无数。初闻伐松柏，犹卧天一柱。我瘦书不成，成字读亦误。为我问故人，劳心练征戍。,
回棹,杜甫,宿昔试安命，自私犹畏天。劳生系一物，为客费多年。衡岳江湖大，蒸池疫疠偏。散才婴薄俗，有迹负前贤。巾拂那关眼，瓶罍易满船。火云滋垢腻，冻雨裛沉绵。强饭莼添滑，端居茗续煎。清思汉水上，凉忆岘山巅。顺浪翻堪倚，回帆又省牵。吾家碑不昧，王氏井依然。几杖将衰齿，茅茨寄短椽。灌园曾取适，游寺可终焉。遂性同渔父，成名异鲁连。篙师烦尔送，朱夏及寒泉。,
敬寄族弟唐十八使君,杜甫,与君陶唐后，盛族多其人。圣贤冠史籍，枝派罗源津。在今气磊落，巧伪莫敢亲。介立实吾弟，济时肯杀身。物白讳受玷，行高无污真。得罪永泰末，放之五溪滨。鸾凤有铩翮，先儒曾抱麟。雷霆霹长松，骨大却生筋。一失不足伤，念子孰自珍。泊舟楚宫岸，恋阙浩酸辛。除名配清江，厥土巫峡邻。登陆将首途，笔札枉所申。归朝跼病肺，叙旧思重陈。春风洪涛壮，谷转颇弥旬。我能泛中流，搪突鼍獭瞋。长年已省柁，慰此贞良臣。,
送裴二虬尉永嘉,杜甫,孤屿亭何处，天涯水气中。故人官就此，绝境与谁同。隐吏逢梅福，看山忆谢公。扁舟吾已僦，把钓待秋风。,
送重表侄王砅评事使南海,杜甫,我之曾祖姑，尔之高祖母。尔祖未显时，归为尚书妇。隋朝大业末，房杜俱交友。长者来在门，荒年自糊口。家贫无供给，客位但箕帚。俄顷羞颇珍，寂寥人散后。入怪鬓发空，吁嗟为之久。自陈翦髻鬟，鬻市充杯酒。上云天下乱，宜与英俊厚。向窃窥数公，经纶亦俱有。次问最少年，虬髯十八九。子等成大名，皆因此人手。下云风云合，龙虎一吟吼。愿展丈夫雄，得辞儿女丑。秦王时在坐，真气惊户牖。及乎贞观初，尚书践台斗。夫人常肩舆，上殿称万寿。六宫师柔顺，法则化妃后。至尊均嫂叔，盛事垂不朽。凤雏无凡毛，五色非尔曹。往者胡作逆，乾坤沸嗷嗷。吾客左冯翊，尔家同遁逃。争夺至徒步，块独委蓬蒿。逗留热尔肠，十里却呼号。自下所骑马，右持腰间刀。左牵紫游缰，飞走使我高。苟活到今日，寸心铭佩牢。乱离又聚散，宿昔恨滔滔。水花笑白首，春草随青袍。廷评近要津，节制收英髦。北驱汉阳传，南泛上泷舠。家声肯坠地，利器当秋毫。番禺亲贤领，筹运神功操。大夫出卢宋，宝贝休脂膏。洞主降接武，海胡舶千艘。我欲就丹砂，跋涉觉身劳。安能陷粪土，有志乘鲸鳌。或骖鸾腾天，聊作鹤鸣皋。,
遣遇,杜甫,磬折辞主人，开帆驾洪涛。春水满南国，朱崖云日高。舟子废寝食，飘风争所操。我行匪利涉，谢尔从者劳。石间采蕨女，鬻菜输官曹。丈夫死百役，暮返空村号。闻见事略同，刻剥及锥刀。贵人岂不仁，视汝如莠蒿。索钱多门户，丧乱纷嗷嗷。奈何黠吏徒，渔夺成逋逃。自喜遂生理，花时甘缊袍。,
过津口,杜甫,南岳自兹近，湘流东逝深。和风引桂楫，春日涨云岑。回首过津口，而多枫树林。白鱼困密网，黄鸟喧嘉音。物微限通塞，恻隐仁者心。瓮馀不尽酒，膝有无声琴。圣贤两寂寞，眇眇独开襟。,
草阁,杜甫,草阁临无地，柴扉永不关。鱼龙回夜水，星月动秋山。久露清初湿，高云薄未还。泛舟惭小妇，飘泊损红颜。,
题郑县亭子,杜甫,郑县亭子涧之滨，户牖凭高发兴新。云断岳莲临大路，天晴宫柳暗长春。巢边野雀群欺燕，花底山蜂远趁人。更欲题诗满青竹，晚来幽独恐伤神。,
天河,杜甫,常时任显晦，秋至辄分明。纵被微云掩，终能永夜清。含星动双阙，伴月照边城。牛女年年渡，何曾风浪生。,
夏日叹,杜甫,夏日出东北，陵天经中街。朱光彻厚地，郁蒸何由开。上苍久无雷，无乃号令乖。雨降不濡物，良田起黄埃。飞鸟苦热死，池鱼涸其泥。万人尚流冗，举目唯蒿莱。至今大河北，化作虎与豺。浩荡想幽蓟，王师安在哉。对食不能餐，我心殊未谐。眇然贞观初，难与数子偕。,
恶树,杜甫,独绕虚斋径，常持小斧柯。幽阴成颇杂，恶木剪还多。枸杞因吾有，鸡栖奈汝何。方知不材者，生长漫婆娑。,
江涨,杜甫,江发蛮夷涨，山添雨雪流。大声吹地转，高浪蹴天浮。鱼鳖为人得，蛟龙不自谋。轻帆好去便，吾道付沧洲。,
屏迹三首,杜甫,用拙存吾道，幽居近物情。桑麻深雨露，燕雀半生成。村鼓时时急，渔舟个个轻。杖藜从白首，心迹喜双清。晚起家何事，无营地转幽。竹光团野色，舍影漾江流。失学从儿懒，长贫任妇愁。百年浑得醉，一月不梳头。衰颜甘屏迹，幽事供高卧。鸟下竹根行，龟开萍叶过。年荒酒价乏，日并园蔬课。犹酌甘泉歌，歌长击樽破。,
怀旧,杜甫,地下苏司业，情亲独有君。那因丧乱后，便有死生分。老罢知明镜，悲来望白云。自从失词伯，不复更论文。,
临邑舍弟书至，苦雨黄河泛溢堤防之患簿....,杜甫,二仪积风雨，百谷漏波涛。闻道洪河坼，遥连沧海高。职思忧悄悄，郡国诉嗷嗷。舍弟卑栖邑，防川领簿曹。尺书前日至，版筑不时操。难假鼋鼍力，空瞻乌鹊毛。燕南吹畎亩，济上没蓬蒿。螺蚌满近郭，蛟螭乘九皋。徐关深水府，碣石小秋毫。白屋留孤树，青天矢万艘。吾衰同泛梗，利涉想蟠桃。倚赖天涯钓，犹能掣巨鳌。,
倦夜（吴曾《漫录》云：顾陶《类编》题作倦,杜甫,竹凉侵卧内，野月满庭隅。重露成涓滴，稀星乍有无。暗飞萤自照，水宿鸟相呼。万事干戈里，空悲清夜徂。,
遭田父泥饮美严中丞,杜甫,步屟随春风，村村自花柳。田翁逼社日，邀我尝春酒。酒酣夸新尹，畜眼未见有。回头指大男，渠是弓弩手。名在飞骑籍，长番岁时久。前日放营农，辛苦救衰朽。差科死则已，誓不举家走。今年大作社，拾遗能住否。叫妇开大瓶，盆中为吾取。感此气扬扬，须知风化首。语多虽杂乱，说尹终在口。朝来偶然出，自卯将及酉。久客惜人情，如何拒邻叟。高声索果栗，欲起时被肘。指挥过无礼，未觉村野丑。月出遮我留，仍嗔问升斗。,
又观打鱼,杜甫,苍江鱼子清晨集，设网提纲万鱼急。能者操舟疾若风，撑突波涛挺叉入。小鱼脱漏不可记，半死半生犹戢戢。大鱼伤损皆垂头，屈强泥沙有时立。东津观鱼已再来，主人罢鲙还倾杯。日暮蛟龙改窟穴，山根鳣鲔随云雷。干戈兵革斗未止，凤凰麒麟安在哉。吾徒胡为纵此乐，暴殄天物圣所哀。,
江涨,杜甫,江涨柴门外，儿童报急流。下床高数尺，倚杖没中洲。细动迎风燕，轻摇逐浪鸥。渔人萦小楫，容易拔船头。,
寄题江外草堂（梓州作，寄成都故居）,杜甫,我生性放诞，雅欲逃自然。嗜酒爱风竹，卜居必林泉。遭乱到蜀江，卧疴遣所便。诛茅初一亩，广地方连延。经营上元始，断手宝应年。敢谋土木丽，自觉面势坚。台亭随高下，敞豁当清川。虽有会心侣，数能同钓船。干戈未偃息，安得酣歌眠。蛟龙无定窟，黄鹄摩苍天。古来达士志，宁受外物牵。顾惟鲁钝姿，岂识悔吝先。偶携老妻去，惨澹凌风烟。事迹无固必，幽贞愧双全。尚念四小松，蔓草易拘缠。霜骨不甚长，永为邻里怜。,
见萤火,杜甫,巫山秋夜萤火飞，帘疏巧入坐人衣。忽惊屋里琴书冷，复乱檐边星宿稀。却绕井阑添个个，偶经花蕊弄辉辉。沧江白发愁看汝，来岁如今归未归。,
别唐十五诫，因寄礼部贾侍郎（贾至）,杜甫,九载一相逢，百年能几何。复为万里别，送子山之阿。白鹤久同林，潜鱼本同河。未知栖集期，衰老强高歌。歌罢两凄恻，六龙忽蹉跎。相视发皓白，况难驻羲和。胡星坠燕地，汉将仍横戈。萧条四海内，人少豺虎多。少人慎莫投，多虎信所过。饥有易子食，兽犹畏虞罗。子负经济才，天门郁嵯峨。飘摇适东周，来往若崩波。南宫吾故人，白马金盘陀。雄笔映千古，见贤心靡他。念子善师事，岁寒守旧柯。为吾谢贾公，病肺卧江沱。,
太子张舍人遗织成褥段,杜甫,客从西北来，遗我翠织成。开缄风涛涌，中有掉尾鲸。逶迤罗水族，琐细不足名。客云充君褥，承君终宴荣。空堂魑魅走，高枕表神清。领客珍重意，顾我非公卿。留之惧不祥，施之混柴荆。服饰定尊卑，大哉万古程。今我一贱老，裋褐更无营。煌煌珠宫物，寝处祸所婴。叹息当路子，干戈尚纵横。掌握有权柄，衣马自肥轻。李鼎死岐阳，实以骄贵盈。来瑱赐自尽，气豪直阻兵。皆闻黄金多，坐见悔吝生。奈何田舍翁，受此厚贶情。锦鲸卷还客，始觉心和平。振我粗席尘，愧客茹藜羹。,
寄李十四员外布十二韵,杜甫,名参汉望苑，职述景题舆。巫峡将之郡，荆门好附书。远行无自苦，内热比何如。正是炎天阔，那堪野馆疏。黄牛平驾浪，画鹢上凌虚。试待盘涡歇，方期解缆初。闷能过小径，自为摘嘉蔬。渚柳元幽僻，村花不扫除。宿阴繁素柰，过雨乱红蕖。寂寂夏先晚，泠泠风有馀。江清心可莹，竹冷发堪梳。直作移巾几，秋帆发弊庐。,
暮春江陵送马大卿公，恩命追赴阙下,杜甫,自古求忠孝，名家信有之。吾贤富才术，此道未磷缁。玉府标孤映，霜蹄去不疑。激扬音韵彻，籍甚众多推。潘陆应同调，孙吴亦异时。北辰征事业，南纪赴恩私。卿月升金掌，王春度玉墀。熏风行应律，湛露即歌诗。天意高难问，人情老易悲。尊前江汉阔，后会且深期。,
最能行,杜甫,峡中丈夫绝轻死，少在公门多在水。富豪有钱驾大舸，贫穷取给行艓子。小儿学问止论语，大儿结束随商旅。欹帆侧柁入波涛，撇漩捎濆无险阻。朝发白帝暮江陵，顷来目击信有征。瞿塘漫天虎须怒，归州长年行最能。此乡之人气量窄，误竞南风疏北客。若道土无英俊才，何得山有屈原宅。,
郑典设自施州归,杜甫,吾怜荥阳秀，冒暑初有适。名贤慎所出，不肯妄行役。旅兹殊俗远，竟以屡空迫。南谒裴施州，气合无险僻。攀援悬根木，登顿入天石。青山自一川，城郭洗忧戚。听子话此邦，令我心悦怿。其俗则纯朴，不知有主客。温温诸侯门，礼亦如古昔。敕厨倍常羞，杯盘颇狼藉。时虽属丧乱，事贵赏匹敌。中宵惬良会，裴郑非远戚。群书一万卷，博涉供务隙。他日辱银钩，森疏见矛戟。倒屣喜旋归，画地求所历。乃闻风土质，又重田畴辟。刺史似寇恂，列郡宜竞惜。北风吹瘴疠，羸老思散策。渚拂蒹葭塞，峤穿萝茑幂。此身仗儿仆，高兴潜有激。孟冬方首路，强饭取崖壁。叹尔疲驽骀，汗沟血不赤。终然备外饰，驾驭何所益。我有平肩舆，前途犹准的。翩翩入鸟道，庶脱蹉跌厄。,
枯棕,杜甫,蜀门多棕榈，高者十八九。其皮割剥甚，虽众亦易朽。徒布如云叶，青黄岁寒后。交横集斧斤，凋丧先蒲柳。伤时苦军乏，一物官尽取。嗟尔江汉人，生成复何有。有同枯棕木，使我沈叹久。死者即已休，生者何自守。啾啾黄雀啅，侧见寒蓬走。念尔形影干，摧残没藜莠。,
春日江村五首,杜甫,农务村村急，春流岸岸深。乾坤万里眼，时序百年心。茅屋还堪赋，桃源自可寻。艰难贱生理，飘泊到如今。迢递来三蜀，蹉跎有六年。客身逢故旧，发兴自林泉。过懒从衣结，频游任履穿。藩篱无限景，恣意买江天。种竹交加翠，栽桃烂熳红。经心石镜月，到面雪山风。赤管随王命，银章付老翁。岂知牙齿落，名玷荐贤中。扶病垂朱绂，归休步紫苔。郊扉存晚计，幕府愧群材。燕外晴丝卷，鸥边水叶开。邻家送鱼鳖，问我数能来。群盗哀王粲，中年召贾生。登楼初有作，前席竟为荣。宅入先贤传，才高处士名。异时怀二子，春日复含情。,
宴戎州杨使君东楼,杜甫,胜绝惊身老，情忘发兴奇。座从歌妓密，乐任主人为。重碧拈春酒，轻红擘荔枝。楼高欲愁思，横笛未休吹。,
观打鱼歌,杜甫,绵州江水之东津，鲂鱼鱍鱍色胜银。渔人漾舟沈大网，截江一拥数百鳞。众鱼常才尽却弃，赤鲤腾出如有神。潜龙无声老蛟怒，回风飒飒吹沙尘。饔子左右挥双刀，脍飞金盘白雪高。徐州秃尾不足忆，汉阴槎头远遁逃。鲂鱼肥美知第一，既饱欢娱亦萧瑟。君不见朝来割素鬐，咫尺波涛永相失。,
巴西驿亭观江涨呈窦十五使君二首,杜甫,宿雨南江涨，波涛乱远峰。孤亭凌喷薄，万井逼舂容。霄汉愁高鸟，泥沙困老龙。天边同客舍，携我豁心胸。转惊波作怒，即恐岸随流。赖有杯中物，还同海上鸥。关心小剡县，傍眼见扬州。为接情人饮，朝来减半愁。,
苦战行,杜甫,苦战身死马将军，自云伏波之子孙。干戈未定失壮士，使我叹恨伤精魂。去年江南讨狂贼，临江把臂难再得。别时孤云今不飞，时独看云泪横臆。,
故右仆射相国张公九龄,杜甫,相国生南纪，金璞无留矿。仙鹤下人间，独立霜毛整。矫然江海思，复与云路永。寂寞想土阶，未遑等箕颍。上君白玉堂，倚君金华省。碣石岁峥嵘，天地日蛙黾。退食吟大庭，何心记榛梗。骨惊畏曩哲，鬒变负人境。虽蒙换蝉冠，右地恧多幸。敢忘二疏归，痛迫苏耽井。紫绶映暮年，荆州谢所领。庾公兴不浅，黄霸镇每静。宾客引调同，讽咏在务屏。诗罢地有馀，篇终语清省。一阳发阴管，淑气含公鼎。乃知君子心，用才文章境。散帙起翠螭，倚薄巫庐并。绮丽玄晖拥，笺诔任昉骋。自我一家则，未缺只字警。千秋沧海南，名系朱鸟影。归老守故林，恋阙悄延颈。波涛良史笔，芜绝大庾岭。向时礼数隔，制作难上请。再读徐孺碑，犹思理烟艇。,
往在,杜甫,往在西京日，胡来满彤宫。中宵焚九庙，云汉为之红。解瓦飞十里，繐帷纷曾空。疚心惜木主，一一灰悲风。合昏排铁骑，清旭散锦马蒙。贼臣表逆节，相贺以成功。是时妃嫔戮，连为粪土丛。当宁陷玉座，白间剥画虫。不知二圣处，私泣百岁翁。车驾既云还，楹桷欻穹崇。故老复涕泗，祠官树椅桐。宏壮不如初，已见帝力雄。前春礼郊庙，祀事亲圣躬。微躯忝近臣，景从陪群公。登阶捧玉册，峨冕耿金钟。侍祠恧先露，掖垣迩濯龙。天子惟孝孙，五云起九重。镜奁换粉黛，翠羽犹葱胧。前者厌羯胡，后来遭犬戎。俎豆腐膻肉，罘罳行角弓。安得自西极，申命空山东。尽驱诣阙下，士庶塞关中。主将晓逆顺，元元归始终。一朝自罪己，万里车书通。锋镝供锄犁，征戍听所从。冗官各复业，土著还力农。君臣节俭足，朝野欢呼同。中兴似国初，继体如太宗。端拱纳谏诤，和风日冲融。赤墀樱桃枝，隐映银丝笼。千春荐陵寝，永永垂无穷。京都不再火，泾渭开愁容。归号故松柏，老去苦飘蓬。,
秋风二首,杜甫,秋风淅淅吹巫山，上牢下牢修水关。吴樯楚柁牵百丈，暖向神都寒未还。要路何日罢长戟，战自青羌连百蛮。中巴不曾消息好，暝传戍鼓长云间。秋风淅淅吹我衣，东流之外西日微。天清小城捣练急，石古细路行人稀。不知明月为谁好，早晚孤帆他夜归。会将白发倚庭树，故园池台今是非。,
溪上,杜甫,峡内淹留客，溪边四五家。古苔生迮地，秋竹隐疏花。塞俗人无井，山田饭有沙。西江使船至，时复问京华。,
虎牙行（虎牙在荆门之北，江水峻急）,杜甫,秋风欻吸吹南国，天地惨惨无颜色。洞庭扬波江汉回，虎牙铜柱皆倾侧。巫峡阴岑朔漠气，峰峦窈窕谿谷黑。杜鹃不来猿狖寒，山鬼幽忧雪霜逼。楚老长嗟忆炎瘴，三尺角弓两斛力。壁立石城横塞起，金错旌竿满云直。渔阳突骑猎青丘，犬戎锁甲闻丹极。八荒十年防盗贼，征戍诛求寡妻哭，远客中宵泪沾臆。,
寒雨朝行视园树,杜甫,柴门杂树向千株，丹橘黄甘此地无。江上今朝寒雨歇，篱中秀色画屏纡。桃蹊李径年虽故，栀子红椒艳复殊。锁石藤稍元自落，倚天松骨见来枯。林香出实垂将尽，叶蒂辞枝不重苏。爱日恩光蒙借贷，清霜杀气得忧虞。衰颜更觅藜床坐，缓步仍须竹杖扶。散骑未知云阁处，啼猿僻在楚山隅。,
同豆卢峰知字韵,杜甫,炼金欧冶子，喷玉大宛儿。符彩高无敌，聪明达所为。梦兰他日应，折桂早年知。烂漫通经术，光芒刷羽仪。谢庭瞻不远，潘省会于斯。倡和将雏曲，田翁号鹿皮。,
冬日有怀李白,杜甫,寂寞书斋里，终朝独尔思。更寻嘉树传，不忘角弓诗。短褐风霜入，还丹日月迟。未因乘兴去，空有鹿门期。,
去矣行,杜甫,君不见鞲上鹰，一饱则飞掣。焉能作堂上燕，衔泥附炎热。野人旷荡无靦颜，岂可久在王侯间。未试囊中餐玉法，明朝且入蓝田山。,
咏怀二首,杜甫,人生贵是男，丈夫重天机。未达善一身，得志行所为。嗟余竟轗轲，将老逢艰危。胡雏逼神器，逆节同所归。河雒化为血，公侯草间啼。西京复陷没，翠盖蒙尘飞。万姓悲赤子，两宫弃紫微。倏忽向二纪，奸雄多是非。本朝再树立，未及贞观时。日给在军储，上官督有司。高贤迫形势，岂暇相扶持。疲苶苟怀策，栖屑无所施。先王实罪己，愁痛正为兹。岁月不我与，蹉跎病于斯。夜看丰城气，回首蛟龙池。齿发已自料，意深陈苦词。邦危坏法则，圣远益愁慕。飘飖桂水游，怅望苍梧暮。潜鱼不衔钩，走鹿无反顾。皦皦幽旷心，拳拳异平素。衣食相拘阂，朋知限流寓。风涛上春沙，千里侵江树。逆行少吉日，时节空复度。井灶任尘埃，舟航烦数具。牵缠加老病，琐细隘俗务。万古一死生，胡为足名数。多忧污桃源，拙计泥铜柱。未辞炎瘴毒，摆落跋涉惧。虎狼窥中原，焉得所历住。葛洪及许靖，避世常此路。贤愚诚等差，自爱各驰骛。羸瘠且如何，魄夺针灸屡。拥滞僮仆慵，稽留篙师怒。终当挂帆席，天意难告诉。南为祝融客，勉强亲杖屦。结托老人星，罗浮展衰步。,
赠李八秘书别三十韵,杜甫,往时中补右，扈跸上元初。反气凌行在，妖星下直庐。六龙瞻汉阙，万骑略姚墟。玄朔回天步，神都忆帝车。一戎才汗马，百姓免为鱼。通籍蟠螭印，差肩列凤舆。事殊迎代邸，喜异赏朱虚。寇盗方归顺，乾坤欲晏如。不才同补衮，奉诏许牵裾。鸳鹭叨云阁，麒麟滞玉除。文园多病后，中散旧交疏。飘泊哀相见，平生意有馀。风烟巫峡远，台榭楚宫虚。触目非论故，新文尚起予。清秋凋碧柳，别浦落红蕖。消息多旗帜，经过叹里闾。战连唇齿国，军急羽毛书。幕府筹频问，山家药正锄。台星入朝谒，使节有吹嘘。西蜀灾长弭，南翁愤始摅。对扬抏士卒，干没费仓储。势藉兵须用，功无礼忽诸。御鞍金騕褭，宫砚玉蟾蜍。拜舞银钩落，恩波锦帕舒。此行非不济，良友昔相于。去旆依颜色，沿流想疾徐。沈绵疲井臼，倚薄似樵渔。乞米烦佳客，钞诗听小胥。杜陵斜晚照，潏水带寒淤。莫话清溪发，萧萧白映梳。,
赠献纳使起居田舍人澄,杜甫,献纳司存雨露边，地分清切任才贤。舍人退食收封事，宫女开函近御筵。晓漏追趋青琐闼，晴窗检点白云篇。扬雄更有河东赋，唯待吹嘘送上天。,
岁晏行,杜甫,岁云暮矣多北风，潇湘洞庭白雪中。渔父天寒网罟冻，莫徭射雁鸣桑弓。去年米贵阙军食，今年米贱大伤农。高马达官厌酒肉，此辈杼轴茅茨空。楚人重鱼不重鸟，汝休枉杀南飞鸿。况闻处处鬻男女，割慈忍爱还租庸。往日用钱捉私铸，今许铅锡和青铜。刻泥为之最易得，好恶不合长相蒙。万国城头吹画角，此曲哀怨何时终。,描写冬天，忧国忧民
奉陪赠附马韦曲二首,杜甫,韦曲花无赖，家家恼杀人。绿尊虽尽日，白发好禁春。石角钩衣破，藤枝刺眼新。何时占丛竹，头戴小乌巾。野寺垂杨里，春畦乱水间。美花多映竹，好鸟不归山。城郭终何事，风尘岂驻颜。谁能共公子，薄暮欲俱还。,
晨雨,杜甫,小雨晨光内，初来叶上闻。雾交才洒地，风逆旋随云。暂起柴荆色，轻沾鸟兽群。麝香山一半，亭午未全分。,
石笋行,杜甫,君不见益州城西门，陌上石笋双高蹲。古来相传是海眼，苔藓蚀尽波涛痕。雨多往往得瑟瑟，此事恍惚难明论。恐是昔时卿相墓，立石为表今仍存。惜哉俗态好蒙蔽，亦如小臣媚至尊。政化错迕失大体，坐看倾危受厚恩。嗟尔石笋擅虚名，后来未识犹骏奔。安得壮士掷天外，使人不疑见本根。,
送韦讽上阆州录事参军,杜甫,国步犹艰难，兵革未衰息。万方哀嗷嗷，十载供军食。庶官务割剥，不暇忧反侧。诛求何多门，贤者贵为德。韦生富春秋，洞彻有清识。操持纪纲地，喜见朱丝直。当令豪夺吏，自此无颜色。必若救疮痍，先应去蟊贼。挥泪临大江，高天意凄恻。行行树佳政，慰我深相忆。,
阆州东楼筵，奉送十一舅往青城县，得昏字,杜甫,曾城有高楼，制古丹雘存。迢迢百馀尺，豁达开四门。虽有车马客，而无人世喧。游目俯大江，列筵慰别魂。是时秋冬交，节往颜色昏。天寒鸟兽休，霜露在草根。今我送舅氏，万感集清尊。岂伊山川间，回首盗贼繁。高贤意不暇，王命久崩奔。临风欲恸哭，声出已复吞。,
哭王彭州抡,杜甫,执友惊沦没，斯人已寂寥。新文生沈谢，异骨降松乔。北部初高选，东堂早见招。蛟龙缠倚剑，鸾凤夹吹箫。历职汉庭久，中年胡马骄。兵戈闇两观，宠辱事三朝。蜀路江干窄，彭门地里遥。解龟生碧草，谏猎阻清霄。顷壮戎麾出，叨陪幕府要。将军临气候，猛士塞风飙。井漏泉谁汲，烽疏火不烧。前筹自多暇，隐几接终朝。翠石俄双表，寒松竟后凋。赠诗焉敢坠，染翰欲无聊。再哭经过罢，离魂去住销。之官方玉折，寄葬与萍漂。旷望渥洼道，霏微河汉桥。夫人先即世，令子各清标。巫峡长云雨，秦城近斗杓。冯唐毛发白，归兴日萧萧。,
吹笛,杜甫,吹笛秋山风月清，谁家巧作断肠声。风飘律吕相和切，月傍关山几处明。胡骑中宵堪北走，武陵一曲想南征。故园杨柳今摇落，何得愁中曲尽生。,
猿,杜甫,袅袅啼虚壁，萧萧挂冷枝。艰难人不见，隐见尔如知。惯习元从众，全生或用奇。前林腾每及，父子莫相离。,
自阆州领妻子却赴蜀山行三首,杜甫,汩汩避群盗，悠悠经十年。不成向南国，复作游西川。物役水虚照，魂伤山寂然。我生无倚著，尽室畏途边。长林偃风色，回复意犹迷。衫裛翠微润，马衔青草嘶。栈悬斜避石，桥断却寻溪。何日干戈尽，飘飘愧老妻。行色递隐见，人烟时有无。仆夫穿竹语，稚子入云呼。转石惊魑魅，抨弓落狖鼯。真供一笑乐，似欲慰穷途。,
徐步,杜甫,整履步青芜，荒庭日欲晡。芹泥随燕觜，花蕊上蜂须。把酒从衣湿，吟诗信杖扶。敢论才见忌，实有醉如愚。,
暮归,杜甫,霜黄碧梧白鹤栖，城上击柝复乌啼。客子入门月皎皎，谁家捣练风凄凄。南渡桂水阙舟楫，北归秦川多鼓鼙。年过半百不称意，明日看云还杖藜。,
槐叶冷淘,杜甫,青青高槐叶，采掇付中厨。新面来近市，汁滓宛相俱。入鼎资过熟，加餐愁欲无。碧鲜俱照箸，香饭兼苞芦。经齿冷于雪，劝人投此珠。愿随金騕褭，走置锦屠苏。路远思恐泥，兴深终不渝。献芹则小小，荐藻明区区。万里露寒殿，开冰清玉壶。君王纳凉晚，此味亦时须。,
姜楚公画角鹰歌,杜甫,楚公画鹰鹰戴角，杀气森森到幽朔。观者贪愁掣臂飞，画师不是无心学。此鹰写真在左绵，却嗟真骨遂虚传。梁间燕雀休惊怕，亦未抟空上九天。,
雨不绝,杜甫,鸣雨既过渐细微，映空摇飏如丝飞。阶前短草泥不乱，院里长条风乍稀。舞石旋应将乳子，行云莫自湿仙衣。眼边江舸何匆促，未待安流逆浪归。,描写雨
奉送王信州崟北归,杜甫,朝廷防盗贼，供给愍诛求。下诏选郎署，传声能典州。苍生今日困，天子向时忧。井屋有烟起，疮痍无血流。壤歌唯海甸，画角自山楼。白发寐常早，荒榛农复秋。解龟逾卧辙，遣骑觅扁舟。徐榻不知倦，颍川何以酬。尘生彤管笔，寒腻黑貂裘。高义终焉在，斯文去矣休。别离同雨散，行止各云浮。林热鸟开口，江浑鱼掉头。尉佗虽北拜，太史尚南留。军旅应都息，寰区要尽收。九重思谏诤，八极念怀柔。徙倚瞻王室，从容仰庙谋。故人持雅论，绝塞豁穷愁。复见陶唐理，甘为汗漫游。,
西阁三度期大昌严明府同宿不到,杜甫,问子能来宿，今疑索故要。匣琴虚夜夜，手板自朝朝。金吼霜钟彻，花催腊炬销。早凫江槛底，双影漫飘飖。,
晚秋长沙蔡五侍御饮筵，送殷六参军归澧州觐,杜甫,佳士欣相识，慈颜望远游。甘从投辖饮，肯作置书邮。高鸟黄云暮，寒蝉碧树秋。湖南冬不雪，吾病得淹留。,
九日登梓州城,杜甫,伊昔黄花酒，如今白发翁。追欢筋力异，望远岁时同。弟妹悲歌里，朝廷醉眼中。兵戈与关塞，此日意无穷。,
听杨氏歌,杜甫,佳人绝代歌，独立发皓齿。满堂惨不乐，响下清虚里。江城带素月，况乃清夜起。老夫悲暮年，壮士泪如水。玉杯久寂寞，金管迷宫徵。勿云听者疲，愚智心尽死。古来杰出士，岂待一知己。吾闻昔秦青，倾侧天下耳。,
荆南兵马使太常卿赵公大食刀歌,杜甫,太常楼船声嗷嘈，问兵刮寇趋下牢。牧出令奔飞百艘，猛蛟突兽纷腾逃。白帝寒城驻锦袍，玄冬示我胡国刀。壮士短衣头虎毛，凭轩拔鞘天为高。翻风转日木怒号，冰翼雪澹伤哀猱。镌错碧罂鸊鹈膏，铓锷已莹虚秋涛，鬼物撇捩辞坑壕。苍水使者扪赤绦，龙伯国人罢钓鳌。芮公回首颜色劳，分阃救世用贤豪。赵公玉立高歌起，揽环结佩相终始，万岁持之护天子。得君乱丝与君理，蜀江如线如针水。荆岑弹丸心未已，贼臣恶子休干纪。魑魅魍魉徒为耳，妖腰乱领敢欣喜。用之不高亦不庳，不似长剑须天倚。吁嗟光禄英雄弭，大食宝刀聊可比。丹青宛转麒麟里，光芒六合无泥滓。,
哭李常侍峄二首,杜甫,一代风流尽，修文地下深。斯人不重见，将老失知音。短日行梅岭，寒山落桂林。长安若个畔，犹想映貂金。青琐陪双入，铜梁阻一辞。风尘逢我地，江汉哭君时。次第寻书札，呼儿检赠诗。发挥王子表，不愧史臣词。,
赠苏四徯,杜甫,异县昔同游，各云厌转蓬。别离已五年，尚在行李中。戎马日衰息，乘舆安九重。有才何栖栖，将老委所穷。为郎未为贱，其奈疾病攻。子何面黧黑，不得豁心胸。巴蜀倦剽掠，下愚成土风。幽蓟已削平，荒徼尚弯弓。斯人脱身来，岂非吾道东。乾坤虽宽大，所适装囊空。肉食哂菜色，少壮欺老翁。况乃主客间，古来逼侧同。君今下荆扬，独帆如飞鸿。二州豪侠场，人马皆自雄。一请甘饥寒，再请甘养蒙。,
忆幼子,杜甫,骥子春犹隔，莺歌暖正繁。别离惊节换，聪慧与谁论。涧水空山道，柴门老树村。忆渠愁只睡，炙背俯晴轩。,
雨过苏端,杜甫,鸡鸣风雨交，久旱云亦好。杖藜入春泥，无食起我早。诸家忆所历，一饭迹便扫。苏侯得数过，欢喜每倾倒。也复可怜人，呼儿具梨枣。浊醪必在眼，尽醉摅怀抱。红稠屋角花，碧委墙隅草。亲宾纵谈谑，喧闹畏衰老。况蒙霈泽垂，粮粒或自保。妻孥隔军垒，拨弃不拟道。,
呀鹘行,杜甫,病鹘孤飞俗眼丑，每夜江边宿衰柳。清秋落日已侧身，过雁归鸦错回首。紧脑雄姿迷所向，疏翮稀毛不可状。强神迷复皂雕前，俊才早在苍鹰上。风涛飒飒寒山阴，熊罴欲蛰龙蛇深。念尔此时有一掷，失声溅血非其心。,
送灵州李判官,杜甫,犬戎腥四海，回首一茫茫。血战乾坤赤，氛迷日月黄。将军专策略，幕府盛材良。近贺中兴主，神兵动朔方。,
夜听许十一诵诗爱而有作,杜甫,许生五台宾，业白出石壁。余亦师粲可，身犹缚禅寂。何阶子方便，谬引为匹敌。离索晚相逢，包蒙欣有击。诵诗浑游衍，四座皆辟易。应手看捶钩，清心听鸣镝。精微穿溟涬，飞动摧霹雳。陶谢不枝梧，风骚共推激。紫燕自超诣，翠驳谁剪剔。君意人莫知，人间夜寥阒。,
紫宸殿退朝口号,杜甫,户外昭容紫袖垂，双瞻御座引朝仪。香飘合殿春风转，花覆千官淑景移。昼漏希闻高阁报，天颜有喜近臣知。宫中每出归东省，会送夔龙集凤池。,
征夫,杜甫,十室几人在，千山空自多。路衢唯见哭，城市不闻歌。漂梗无安地，衔枚有荷戈。官军未通蜀，吾道竟如何。,
晚出左掖,杜甫,昼刻传呼浅，春旗簇仗齐。退朝花底散，归院柳边迷。楼雪融城湿，宫云去殿低。避人焚谏草，骑马欲鸡栖。,
暮秋枉裴道州手札，率尔遣兴，寄近呈苏涣侍,杜甫,久客多枉友朋书，素书一月凡一束。虚名但蒙寒温问，泛爱不救沟壑辱。齿落未是无心人，舌存耻作穷途哭。道州手札适复至，纸长要自三过读。盈把那须沧海珠，入怀本倚昆山玉。拨弃潭州百斛酒，芜没潇岸千株菊。使我昼立烦儿孙，令我夜坐费灯烛。忆子初尉永嘉去，红颜白面花映肉。军符侯印取岂迟，紫燕騄耳行甚速。圣朝尚飞战斗尘，济世宜引英俊人。黎元愁痛会苏息，夷狄跋扈徒逡巡。授钺筑坛闻意旨，颓纲漏网期弥纶。郭钦上书见大计，刘毅答诏惊群臣。他日更仆语不浅，明公论兵气益振。倾壶箫管黑白发，舞剑霜雪吹青春。宴筵曾语苏季子，后来杰出云孙比。茅斋定王城郭门，药物楚老渔商市。市北肩舆每联袂，郭南抱瓮亦隐几。无数将军西第成，早作丞相东山起。鸟雀苦肥秋粟菽，蛟龙欲蛰寒沙水。天下鼓角何时休，阵前部曲终日死。附书与裴因示苏，此生已愧须人扶。致君尧舜付公等，早据要路思捐躯。,
月圆,杜甫,孤月当楼满，寒江动夜扉。委波金不定，照席绮逾依。未缺空山静，高悬列宿稀。故园松桂发，万里共清辉。,
九日登梓州城,杜甫,客心惊暮序，宾雁下襄州。共赏重阳节，言寻戏马游。湖风秋戍柳，江雨暗山楼。且酌东篱菊，聊祛南国愁。,
佐还山后寄三首,杜甫,山晚浮云合，归时恐路迷。涧寒人欲到，村黑鸟应栖。野客茅茨小，田家树木低。旧谙疏懒叔，须汝故相携。白露黄粱熟，分张素有期。已应舂得细，颇觉寄来迟。味岂同金菊，香宜配绿葵。老人他日爱，正想滑流匙。几道泉浇圃，交横落慢坡。葳蕤秋叶少，隐映野云多。隔沼连香芰，通林带女萝。甚闻霜薤白，重惠意如何。,
寓目,杜甫,一县葡萄熟，秋山苜蓿多。关云常带雨，塞水不成河。羌女轻烽燧，胡儿制骆驼。自伤迟暮眼，丧乱饱经过。,
上兜率寺,杜甫,兜率知名寺，真如会法堂。江山有巴蜀，栋宇自齐梁。庾信哀虽久，何颙好不忘。白牛车远近，且欲上慈航。,
寒峡,杜甫,行迈日悄悄，山谷势多端。云门转绝岸，积阻霾天寒。寒硖不可度，我实衣裳单。况当仲冬交，溯沿增波澜。野人寻烟语，行子傍水餐。此生免荷殳，未敢辞路难。,
白沙渡,杜甫,畏途随长江，渡口下绝岸。差池上舟楫，杳窕入云汉。天寒荒野外，日暮中流半。我马向北嘶，山猿饮相唤。水清石礧礧，沙白滩漫漫。迥然洗愁辛，多病一疏散。高壁抵嶔崟，洪涛越凌乱。临风独回首，揽辔复三叹。,
两当县吴十侍御江上宅,杜甫,寒城朝烟澹，山谷落叶赤。阴风千里来，吹汝江上宅。鹍鸡号枉渚，日色傍阡陌。借问持斧翁，几年长沙客。哀哀失木狖，矫矫避弓翮。亦知故乡乐，未敢思夙昔。昔在凤翔都，共通金闺籍。天子犹蒙尘，东郊暗长戟。兵家忌间谍，此辈常接迹。台中领举劾，君必慎剖析。不忍杀无辜，所以分白黑。上官权许与，失意见迁斥。仲尼甘旅人，向子识损益。朝廷非不知，闭口休叹息。余时忝诤臣，丹陛实咫尺。相看受狼狈，至死难塞责。行迈心多违，出门无与适。于公负明义，惆怅头更白。,
赠蜀僧闾丘师兄,杜甫,大师铜梁秀，籍籍名家孙。呜呼先博士，炳灵精气奔。惟昔武皇后，临轩御乾坤。多士尽儒冠，墨客蔼云屯。当时上紫殿，不独卿相尊。世传闾丘笔，峻极逾昆仑。凤藏丹霄暮，龙去白水浑。青荧雪岭东，碑碣旧制存。斯文散都邑，高价越玙璠。晚看作者意，妙绝与谁论。吾祖诗冠古，同年蒙主恩。豫章夹日月，岁久空深根。小子思疏阔，岂能达词门。穷愁一挥泪，相遇即诸昆。我住锦官城，兄居祇树园。地近慰旅愁，往来当丘樊。天涯歇滞雨，粳稻卧不翻。漂然薄游倦，始与道侣敦。景晏步修廊，而无车马喧。夜阑接软语，落月如金盆。漠漠世界黑，驱车争夺繁。惟有摩尼珠，可照浊水源。,
西山三首（即岷山，捍阻羌夷，全蜀巨障）,杜甫,彝界荒山顶，蕃州积雪边。筑城依白帝，转粟上青天。蜀将分旗鼓，羌兵助井泉。西戎背和好，杀气日相缠。辛苦三城戍，长防万里秋。烟尘侵火井，雨雪闭松州。风动将军幕，天寒使者裘。漫山贼营垒，回首得无忧。子弟犹深入，关城未解围。蚕崖铁马瘦，灌口米船稀。辩士安边策，元戎决胜威。今朝乌鹊喜，欲报凯歌归。,
海棕行,杜甫,左绵公馆清江濆，海棕一株高入云。龙鳞犀甲相错落，苍棱白皮十抱文。自是众木乱纷纷，海棕焉知身出群。移栽北辰不可得，时有西域胡僧识。,
西郊,杜甫,时出碧鸡坊，西郊向草堂。市桥官柳细，江路野梅香。傍架齐书帙，看题减药囊。无人觉来往，疏懒意何长。,
四松,杜甫,四松初移时，大抵三尺强。别来忽三载，离立如人长。会看根不拔，莫计枝凋伤。幽色幸秀发，疏柯亦昂藏。所插小藩篱，本亦有堤防。终然掁拨损，得吝千叶黄。敢为故林主，黎庶犹未康。避贼今始归，春草满空堂。览物叹衰谢，及兹慰凄凉。清风为我起，洒面若微霜。足以送老姿，聊待偃盖张。我生无根带，配尔亦茫茫。有情且赋诗，事迹可两忘。勿矜千载后，惨澹蟠穹苍。,
玉台观,杜甫,浩劫因王造，平台访古游。彩云萧史驻，文字鲁恭留。宫阙通群帝，乾坤到十洲。人传有笙鹤，时过此山头。,
水槛,杜甫,苍江多风飙，云雨昼夜飞。茅轩驾巨浪，焉得不低垂。游子久在外，门户无人持。高岸尚如谷，何伤浮柱欹。扶颠有劝诫，恐贻识者嗤。既殊大厦倾，可以一木支。临川视万里，何必阑槛为。人生感故物，慷慨有馀悲。,
江梅,杜甫,梅蕊腊前破，梅花年后多。绝知春意好，最奈客愁何。雪树元同色，江风亦自波。故园不可见，巫岫郁嵯峨。,
大历三年春，城放船出瞿塘峡，久居夔府，将,杜甫,老向巴人里，今辞楚塞隅。入舟翻不乐，解缆独长吁。窄转深啼狖，虚随乱浴凫。石苔凌几杖，空翠扑肌肤。叠壁排霜剑，奔泉溅水珠。杳冥藤上下，浓澹树荣枯。神女峰娟妙，昭君宅有无。曲留明怨惜，梦尽失欢娱。摆阖盘涡沸，欹斜激浪输。风雷缠地脉，冰雪耀天衢。鹿角真走险，狼头如跋胡。恶滩宁变色，高卧负微躯。书史全倾挠，装囊半压濡。生涯临臬兀，死地脱斯须。不有平川决，焉知众壑趋。乾坤霾涨海，雨露洗春芜。鸥鸟牵丝飏，骊龙濯锦纡。落霞沉绿绮，残月坏金枢。泥笋苞初荻，沙茸出小蒲。雁儿争水马，燕子逐樯乌。绝岛容烟雾，环洲纳晓晡。前闻辨陶牧，转眄拂宜都。县郭南畿好，津亭北望孤。劳心依憩息，朗咏划昭苏。意遣乐还笑，衰迷贤与愚。飘萧将素发，汩没听洪炉。丘壑曾忘返，文章敢自诬。此生遭圣代，谁分哭穷途。卧疾淹为客，蒙恩早厕儒。廷争酬造化，朴直乞江湖。滟滪险相迫，沧浪深可逾。浮名寻已已，懒计却区区。喜近天皇寺，先披古画图。应经帝子渚，同泣舜苍梧。朝士兼戎服，君王按湛卢。旄头初俶扰，鹑首丽泥涂。甲卒身虽贵，书生道固殊。出尘皆野鹤，历块匪辕驹。伊吕终难降，韩彭不易呼。五云高太甲，六月旷抟扶。回首黎元病，争权将帅诛。山林托疲苶，未必免崎岖。,
一室,杜甫,一室他乡远，空林暮景悬。正愁闻塞笛，独立见江船。巴蜀来多病，荆蛮去几年。应同王粲宅，留井岘山前。,
水阁朝霁，奉简严云安（一作云安严明府）,杜甫,东城抱春岑，江阁邻石面。崔嵬晨云白，朝旭射芳甸。雨槛卧花丛，风床展书卷。钩帘宿鹭起，丸药流莺啭。呼婢取酒壶，续儿诵文选。晚交严明府，矧此数相见。,
寄董卿嘉荣十韵,杜甫,闻道君牙帐，防秋近赤霄。下临千雪岭，却背五绳桥。海内久戎服，京师今晏朝。犬羊曾烂熳，宫阙尚萧条。猛将宜尝胆，龙泉必在腰。黄图遭污辱，月窟可焚烧。会取干戈利，无令斥候骄。居然双捕虏，自是一嫖姚。落日思轻骑，高天忆射雕。云台画形像，皆为扫氛妖。,
寄司马山人十二韵,杜甫,关内昔分袂，天边今转蓬。驱驰不可说，谈笑偶然同。道术曾留意，先生早击蒙。家家迎蓟子，处处识壶公。长啸峨嵋北，潜行玉垒东。有时骑猛虎，虚室使仙童。发少何劳白，颜衰肯更红。望云悲轗轲，毕景羡冲融。丧乱形仍役，凄凉信不通。悬旌要路口，倚剑短亭中。永作殊方客，残生一老翁。相哀骨可换，亦遣驭清风。,
遣闷奉呈严公二十韵,杜甫,白水鱼竿客，清秋鹤发翁。胡为来幕下，只合在舟中。黄卷真如律，青袍也自公。老妻忧坐痹，幼女问头风。平地专欹倒，分曹失异同。礼甘衰力就，义忝上官通。畴昔论诗早，光辉仗钺雄。宽容存性拙，剪拂念途穷。露裛思藤架，烟霏想桂丛。信然龟触网，直作鸟窥笼。西岭纡村北，南江绕舍东。竹皮寒旧翠，椒实雨新红。浪簸船应坼，杯干瓮即空。藩篱生野径，斤斧任樵童。束缚酬知己，蹉跎效小忠。周防期稍稍，太简遂匆匆。晓入朱扉启，昏归画角终。不成寻别业，未敢息微躬。乌鹊愁银汉，驽骀怕锦幪。会希全物色，时放倚梧桐。,
病橘,杜甫,群橘少生意，虽多亦奚为。惜哉结实小，酸涩如棠梨。剖之尽蠹虫，采掇爽其宜。纷然不适口，岂只存其皮。萧萧半死叶，未忍别故枝。玄冬霜雪积，况乃回风吹。尝闻蓬莱殿，罗列潇湘姿。此物岁不稔，玉食失光辉。寇盗尚凭陵，当君减膳时。汝病是天意，吾谂罪有司。忆昔南海使，奔腾献荔支。百马死山谷，到今耆旧悲。,
送舍弟频赴齐州三首,杜甫,岷岭南蛮北，徐关东海西。此行何日到，送汝万行啼。绝域惟高枕，清风独杖藜。危时暂相见，衰白意都迷。风尘暗不开，汝去几时来。兄弟分离苦，形容老病催。江通一柱观，日落望乡台。客意长东北，齐州安在哉。诸姑今海畔，两弟亦山东。去傍干戈觅，来看道路通。短衣防战地，匹马逐秋风。莫作俱流落，长瞻碣石鸿。,
草堂即事,杜甫,荒村建子月，独树老夫家。雾里江船渡，风前径竹斜。寒鱼依密藻，宿鹭起圆沙。蜀酒禁愁得，无钱何处赊。,
徐九少尹见过,杜甫,晚景孤村僻，行军数骑来。交新徒有喜，礼厚愧无才。赏静怜云竹，忘归步月台。何当看花蕊，欲发照江梅。,
赠别郑链赴襄阳,杜甫,戎马交驰际，柴门老病身。把君诗过日，念此别惊神。地阔峨眉晚，天高岘首春。为于耆旧内，试觅姓庞人。,
宴忠州使君侄宅,杜甫,出守吾家侄，殊方此日欢。自须游阮巷，不是怕湖滩。乐助长歌逸，杯饶旅思宽。昔曾如意舞，牵率强为看。,
长江二首,杜甫,众水会涪万，瞿塘争一门。朝宗人共挹，盗贼尔谁尊。孤石隐如马，高萝垂饮猿。归心异波浪，何事即飞翻。浩浩终不息，乃知东极临。众流归海意，万国奉君心。色借潇湘阔，声驱滟滪深。未辞添雾雨，接上遇衣襟。,
严公仲夏枉驾草堂，兼携酒馔，得寒字,杜甫,竹里行厨洗玉盘，花边立马簇金鞍。非关使者征求急，自识将军礼数宽。百年地辟柴门迥，五月江深草阁寒。看弄渔舟移白日，老农何有罄交欢。,
怀锦水居止二首,杜甫,军旅西征僻，风尘战伐多。犹闻蜀父老，不忘舜讴歌。天险终难立，柴门岂重过。朝朝巫峡水，远逗锦江波。万里桥南宅，百花潭北庄。层轩皆面水，老树饱经霜。雪岭界天白，锦城曛日黄。惜哉形胜地，回首一茫茫。,
八哀诗·赠太子太师汝阳郡王琎,杜甫,汝阳让帝子，眉宇真天人。虬须似太宗，色映塞外春。往者开元中，主恩视遇频。出入独非时，礼异见群臣。爱其谨洁极，倍此骨肉亲。从容听朝后，或在风雪晨。忽思格猛兽，苑囿腾清尘。羽旗动若一，万马肃駪駪。诏王来射雁，拜命已挺身。箭出飞鞚内，上又回翠麟。翻然紫塞翮，下拂明月轮。胡人虽获多，天笑不为新。王每中一物，手自与金银。袖中谏猎书，扣马久上陈。竟无衔橛虞，圣聪矧多仁。官免供给费，水有在藻鳞。匪唯帝老大，皆是王忠勤。晚年务置醴，门引申白宾。道大容无能，永怀侍芳茵。好学尚贞烈，义形必沾巾。挥翰绮绣扬，篇什若有神。川广不可溯，墓久狐兔邻。宛彼汉中郡，文雅见天伦。何以开我悲，泛舟俱远津。温温昔风味，少壮已书绅。旧游易磨灭，衰谢增酸辛。,
八哀诗·赠秘书监江夏李公邕,杜甫,长啸宇宙间，高才日陵替。古人不可见，前辈复谁继。忆昔李公存，词林有根柢。声华当健笔，洒落富清制。风流散金石，追琢山岳锐。情穷造化理，学贯天人际。干谒走其门，碑版照四裔。各满深望还，森然起凡例。萧萧白杨路，洞彻宝珠惠。龙宫塔庙涌，浩劫浮云卫。宗儒俎豆事，故吏去思计。眄睐已皆虚，跋涉曾不泥。向来映当时，岂独劝后世。丰屋珊瑚钩，骐驎织成罽。紫骝随剑几，义取无虚岁。分宅脱骖间，感激怀未济。众归赒给美，摆落多藏秽。独步四十年，风听九皋唳。呜呼江夏姿，竟掩宣尼袂。往者武后朝，引用多宠嬖。否臧太常议，面折二张势。衰俗凛生风，排荡秋旻霁。忠贞负冤恨，宫阙深旒缀。放逐早联翩，低垂困炎厉。日斜鵩鸟入，魂断苍梧帝。荣枯走不暇，星驾无安税。几分汉廷竹，夙拥文侯篲。终悲洛阳狱，事近小臣敝。祸阶初负谤，易力何深哜。伊昔临淄亭，酒酣托末契。重叙东都别，朝阴改轩砌。论文到崔苏，指尽流水逝。近伏盈川雄，未甘特进丽。是非张相国，相扼一危脆。争名古岂然，键捷欻不闭。例及吾家诗，旷怀扫氛翳。慷慨嗣真作，咨嗟玉山桂。钟律俨高悬，鲲鲸喷迢递。坡陀青州血，芜没汶阳瘗。哀赠竟萧条，恩波延揭厉。子孙存如线，旧客舟凝滞。君臣尚论兵，将帅接燕蓟。朗吟六公篇，忧来豁蒙蔽。,
光禄阪行,杜甫,山行落日下绝壁，西望千山万山赤。树枝有鸟乱鸣时，暝色无人独归客。马惊不忧深谷坠，草动只怕长弓射。安得更似开元中，道路即今多拥隔。,
西阁夜,杜甫,恍惚寒山暮，逶迤白雾昏。山虚风落石，楼静月侵门。击柝可怜子，无衣何处村。时危关百虑，盗贼尔犹存。,
登舟将适汉阳,杜甫,春宅弃汝去，秋帆催客归。庭蔬尚在眼，浦浪已吹衣。生理飘荡拙，有心迟暮违。中原戎马盛，远道素书稀。塞雁与时集，樯乌终岁飞。鹿门自此往，永息汉阴机。,
王兵马使二角鹰,杜甫,悲台萧飒石巃嵸，哀壑杈桠浩呼汹。中有万里之长江，回风滔日孤光动。角鹰翻倒壮士臂，将军玉帐轩翠气。二鹰猛脑徐侯穟，目如愁胡视天地。杉鸡竹兔不自惜，溪虎野羊俱辟易。鞲上锋棱十二翮，将军勇锐与之敌。将军树勋起安西，昆仑虞泉入马蹄。白羽曾肉三狻猊，敢决岂不与之齐。荆南芮公得将军，亦如角鹰下翔云。恶鸟飞飞啄金屋，安得尔辈开其群，驱出六合枭鸾分。,
寄柏学士林居,杜甫,自胡之反持干戈，天下学士亦奔波。叹彼幽栖载典籍，萧然暴露依山阿。青山万里静散地，白雨一洗空垂萝。乱代飘零余到此，古人成败子如何。荆扬春冬异风土，巫峡日夜多云雨。赤叶枫林百舌鸣，黄泥野岸天鸡舞。盗贼纵横甚密迩，形神寂寞甘辛苦。几时高议排金门，各使苍生有环堵。,
渔阳,杜甫,渔阳突骑犹精锐，赫赫雍王都节制。猛将飘然恐后时，本朝不入非高计。禄山北筑雄武城，旧防败走归其营。系书请问燕耆旧，今日何须十万兵。,
元日寄韦氏妹,杜甫,近闻韦氏妹，迎在汉钟离。郎伯殊方镇，京华旧国移。春城回北斗，郢树发南枝。不见朝正使，啼痕满面垂。,
宿青溪驿奉怀张员外十五兄之绪,杜甫,漾舟千山内，日入泊枉渚。我生本飘飘，今复在何许。石根青枫林，猿鸟聚俦侣。月明游子静，畏虎不得语。中夜怀友朋，乾坤此深阻。浩荡前后间，佳期付荆楚。,
长吟,杜甫,江渚翻鸥戏，官桥带柳阴。江飞竞渡日，草见蹋春心。已拨形骸累，真为烂漫深。赋诗歌句稳，不免自长吟。,
夜闻觱篥,杜甫,夜闻觱篥沧江上，衰年侧耳情所向。邻舟一听多感伤，塞曲三更欻悲壮。积雪飞霜此夜寒，孤灯急管复风湍。君知天地干戈满，不见江湖行路难。,
解忧,杜甫,减米散同舟，路难思共济。向来云涛盘，众力亦不细。呀坑瞥眼过，飞橹本无蒂。得失瞬息间，致远宜恐泥。百虑视安危，分明曩贤计。兹理庶可广，拳拳期勿替。,
巴西闻收宫阙，送班司马入京,杜甫,闻道收宗庙，鸣銮自陕归。倾都看黄屋，正殿引朱衣。剑外春天远，巴西敕使稀。念君经世乱，匹马向王畿。群盗至今日，先朝忝从臣。叹君能恋主，久客羡归秦。黄阁长司谏，丹墀有故人。向来论社稷，为话涕沾巾。,
收京三首,杜甫,仙仗离丹极，妖星照玉除。须为下殿走，不可好楼居。暂屈汾阳驾，聊飞燕将书。依然七庙略，更与万方初。生意甘衰白，天涯正寂寥。忽闻哀痛诏，又下圣明朝。羽翼怀商老，文思忆帝尧。叨逢罪己日，沾洒望青霄。汗马收宫阙，春城铲贼壕。赏应歌杕杜，归及荐樱桃。杂虏横戈数，功臣甲第高。万方频送喜，无乃圣躬劳。,
重经昭陵,杜甫,草昧英雄起，讴歌历数归。风尘三尺剑，社稷一戎衣。翼亮贞文德，丕承戢武威。圣图天广大，宗祀日光辉。陵寝盘空曲，熊罴守翠微。再窥松柏路，还见五云飞。,
题郪县郭三十二明府茅屋壁,杜甫,江头且系船，为尔独相怜。云散灌坛雨，春青彭泽田。频惊适小国，一拟问高天。别后巴东路，逢人问几贤。,
送贾阁老出汝州,杜甫,西掖梧桐树，空留一院阴。艰难归故里，去住损春心。宫殿青门隔，云山紫逻深。人生五马贵，莫受二毛侵。,
追酬故高蜀州人日见寄,杜甫,自蒙蜀州人日作，不意清诗久零落。今晨散帙眼忽开，迸泪幽吟事如昨。呜呼壮士多慷慨，合沓高名动寥廓。叹我凄凄求友篇，感时郁郁匡君略。锦里春光空烂熳，瑶墀侍臣已冥莫。潇湘水国傍鼋鼍，鄠杜秋天失雕鹗。东西南北更谁论，白首扁舟病独存。遥拱北辰缠寇盗，欲倾东海洗乾坤。边塞西蕃最充斥，衣冠南渡多崩奔。鼓瑟至今悲帝子，曳裾何处觅王门。文章曹植波澜阔，服食刘安德业尊。长笛谁能乱愁思，昭州词翰与招魂。,
酬孟云卿,杜甫,乐极伤头白，更长爱烛红。相逢难衮衮，告别莫匆匆。但恐天河落，宁辞酒盏空。明朝牵世务，挥泪各西东。,
独坐二首,杜甫,竟日雨冥冥，双崖洗更青。水花寒落岸，山鸟暮过庭。暖老须燕玉，充饥忆楚萍。胡笳在楼上，哀怨不堪听。白狗斜临北，黄牛更在东。峡云常照夜，江月会兼风。晒药安垂老，应门试小童。亦知行不逮，苦恨耳多聋。,
晴二首,杜甫,久雨巫山暗，新晴锦绣文。碧知湖外草，红见海东云。竟日莺相和，摩霄鹤数群。野花干更落，风处急纷纷。啼乌争引子，鸣鹤不归林。下食遭泥去，高飞恨久阴。雨声冲塞尽，日气射江深。回首周南客，驱驰魏阙心。,
月三首,杜甫,断续巫山雨，天河此夜新。若无青嶂月，愁杀白头人。魍魉移深树，虾蟆动半轮。故园当北斗，直指照西秦。并照巫山出，新窥楚水清。羁栖愁里见，二十四回明。必验升沉体，如知进退情。不违银汉落，亦伴玉绳横。万里瞿塘峡，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。,
寄张十二山人彪三十韵,杜甫,独卧嵩阳客，三违颍水春。艰难随老母，惨澹向时人。谢氏寻山屐，陶公漉酒巾。群凶弥宇宙，此物在风尘。历下辞姜被，关西得孟邻。早通交契密，晚接道流新。静者心多妙，先生艺绝伦。草书何太苦，诗兴不无神。曹植休前辈，张芝更后身。数篇吟可老，一字买堪贫。将恐曾防寇，深潜托所亲。宁闻倚门夕，尽力洁飧晨。疏懒为名误，驱驰丧我真。索居犹寂寞，相遇益悲辛。流转依边徼，逢迎念席珍。时来故旧少，乱后别离频。世祖修高庙，文公赏从臣。商山犹入楚，源水不离秦。存想青龙秘，骑行白鹿驯。耕岩非谷口，结草即河滨。肘后符应验，囊中药未陈。旅怀殊不惬，良觌渺无因。自古皆悲恨，浮生有屈伸。此邦今尚武，何处且依仁。鼓角凌天籁，关山信月轮。官场罗镇碛，贼火近洮岷。萧索论兵地，苍茫斗将辰。大军多处所，馀孽尚纷纶。高兴知笼鸟，斯文起获麟。穷秋正摇落，回首望松筠。,
朝二首,杜甫,清旭楚宫南，霜空万岭含。野人时独往，云木晓相参。俊鹘无声过，饥乌下食贪。病身终不动，摇落任江潭。浦帆晨初发，郊扉冷未开。村疏黄叶坠，野静白鸥来。础润休全湿，云晴欲半回。巫山冬可怪，昨夜有奔雷。,
陪李七司马皂江上观造竹桥，即日成，往来之,杜甫,伐竹为桥结构同，褰裳不涉往来通。天寒白鹤归华表，日落青龙见水中。顾我老非题柱客，知君才是济川功。合欢却笑千年事，驱石何时到海东。把烛成桥夜，回舟坐客时。天高云去尽，江迥月来迟。衰谢多扶病，招邀屡有期。异方乘此兴，乐罢不无悲。,
萤火,杜甫,幸因腐草出，敢近太阳飞。未足临书卷，时能点客衣。随风隔幔小，带雨傍林微。十月清霜重，飘零何处归。,
秋笛,杜甫,清商欲尽奏，奏苦血沾衣。他日伤心极，征人白骨归。相逢恐恨过，故作发声微。不见秋云动，悲风稍稍飞。,
春日梓州登楼二首,杜甫,行路难如此，登楼望欲迷。身无却少壮，迹有但羁栖。江水流城郭，春风入鼓鼙。双双新燕子，依旧已衔泥。天畔登楼眼，随春入故园。战场今始定，移柳更能存。厌蜀交游冷，思吴胜事繁。应须理舟楫，长啸下荆门。,
送远,杜甫,带甲满天地，胡为君远行。亲朋尽一哭，鞍马去孤城。草木岁月晚，关河霜雪清。别离已昨日，因见古人情。,孤独
从人觅小胡孙许寄,杜甫,人说南州路，山猿树树悬。举家闻若骇，为寄小如拳。预哂愁胡面，初调见马鞭。许求聪慧者，童稚捧应癫。,
秋日阮隐居致薤三十束,杜甫,隐者柴门内，畦蔬绕舍秋。盈筐承露薤，不待致书求。束比青刍色，圆齐玉箸头。衰年关鬲冷，味暖并无忧。,
赤谷西崦人家,杜甫,跻险不自喧，出郊已清目。溪回日气暖，径转山田熟。鸟雀依茅茨，藩篱带松菊。如行武陵暮，欲问桃花宿。,
简吴郎司法,杜甫,有客乘舸自忠州，遣骑安置瀼西头。古堂本买藉疏豁，借汝迁居停宴游。云石荧荧高叶曙，风江飒飒乱帆秋。却为姻娅过逢地，许坐曾轩数散愁。,
送陵州路使君赴任,杜甫,王室比多难，高官皆武臣。幽燕通使者，岳牧用词人。国待贤良急，君当拔擢新。佩刀成气象，行盖出风尘。战伐乾坤破，疮痍府库贫。众僚宜洁白，万役但平均。霄汉瞻佳士，泥途任此身。秋天正摇落，回首大江滨。,
天边行,杜甫,天边老人归未得，日暮东临大江哭。陇右河源不种田，胡骑羌兵入巴蜀。洪涛滔天风拔木，前飞秃鹙后鸿鹄。九度附书向洛阳，十年骨肉无消息。,
述古三首,杜甫,赤骥顿长缨，非无万里姿。悲鸣泪至地，为问驭者谁。凤凰从东来，何意复高飞。竹花不结实，念子忍朝饥。古时君臣合，可以物理推。贤人识定分，进退固其宜。市人日中集，于利竞锥刀。置膏烈火上，哀哀自煎熬。农人望岁稔，相率除蓬蒿。所务谷为本，邪赢无乃劳。舜举十六相，身尊道何高。秦时任商鞅，法令如牛毛。汉光得天下，祚永固有开。岂惟高祖圣，功自萧曹来。经纶中兴业，何代无长才。吾慕寇邓勋，济时信良哉。耿贾亦宗臣，羽翼共裴回。休运终四百，图画在云台。,
田舍,杜甫,田舍清江曲，柴门古道旁。草深迷市井，地僻懒衣裳。榉柳枝枝弱，枇杷树树香。鸬鹚西日照，晒翅满鱼梁。,
所思,杜甫,苦忆荆州醉司马，谪官樽俎定常开。九江日落醒何处，一柱观头眠几回。可怜怀抱向人尽，欲问平安无使来。故凭锦水将双泪，好过瞿塘滟滪堆。,
奉寄李十五秘书二首,杜甫,避暑云安县，秋风早下来。暂留鱼复浦，同过楚王台。猿鸟千崖窄，江湖万里开。竹枝歌未好，画舸莫迟回。行李千金赠，衣冠八尺身。飞腾知有策，意度不无神。班秩兼通贵，公侯出异人。玄成负文彩，世业岂沉沦。,
奉送韦中丞之晋赴湖南,杜甫,宠渥征黄渐，权宜借寇频。湖南安背水，峡内忆行春。王室仍多故，苍生倚大臣。还将徐孺子，处处待高人。,
泛溪,杜甫,落景下高堂，进舟泛回溪。谁谓筑居小，未尽乔木西。远郊信荒僻，秋色有馀凄。练练峰上雪，纤纤云表霓。童戏左右岸，罟弋毕提携。翻倒荷芰乱，指挥径路迷。得鱼已割鳞，采藕不洗泥。人情逐鲜美，物贱事已睽。吾村霭暝姿，异舍鸡亦栖。萧条欲何适，出处无可齐。衣上见新月，霜中登故畦。浊醪自初熟，东城多鼓鼙。,
元日示宗武,杜甫,汝啼吾手战，吾笑汝身长。处处逢正月，迢迢滞远方。飘零还柏酒，衰病只藜床。训喻青衿子，名惭白首郎。赋诗犹落笔，献寿更称觞。不见江东弟，高歌泪数行。,
扬旗,杜甫,江雨飒长夏，府中有馀清。我公会宾客，肃肃有异声。初筵阅军装，罗列照广庭。庭空六马入，駊騀扬旗旌。回回偃飞盖，熠熠迸流星。来缠风飙急，去擘山岳倾。材归俯身尽，妙取略地平。虹霓就掌握，舒卷随人轻。三州陷犬戎，但见西岭青。公来练猛士，欲夺天边城。此堂不易升，庸蜀日已宁。吾徒且加餐，休适蛮与荆。,
寄杜位,杜甫,近闻宽法离新州，想见怀归尚百忧。逐客虽皆万里去，悲君已是十年流。干戈况复尘随眼，鬓发还应雪满头。玉垒题书心绪乱，何时更得曲江游。,
奉送苏州李二十五长史丈之任,杜甫,星坼台衡地，曾为人所怜。公侯终必复，经术昔相传。食德见从事，克家何妙年。一毛生凤穴，三尺献龙泉。赤壁浮春暮，姑苏落海边。客间头最白，惆怅此离筵。,
水宿遣兴奉呈群公,杜甫,鲁钝乃多病，逢迎远复迷。耳聋须画字，发短不胜篦。泽国虽勤雨，炎天竟浅泥。小江还积浪，弱缆且长堤。归路非关北，行舟却向西。暮年漂泊恨，今夕乱离啼。童稚频书札，盘餐讵糁藜。我行何到此，物理直难齐。高枕翻星月，严城叠鼓鼙。风号闻虎豹，水宿伴凫鹥。异县惊虚往，同人惜解携。蹉跎长泛鹢，展转屡鸣鸡。嶷嶷瑚琏器，阴阴桃李蹊。馀波期救涸，费日苦轻赍。支策门阑邃，肩舆羽翮低。自伤甘贱役，谁愍强幽栖。巨海能无钓，浮云亦有梯。勋庸思树立，语默可端倪。赠粟囷应指，登桥柱必题。丹心老未折，时访武陵溪。,
病柏,杜甫,有柏生崇冈，童童状车盖。偃蹙龙虎姿，主当风云会。神明依正直，故老多再拜。岂知千年根，中路颜色坏。出非不得地，蟠据亦高大。岁寒忽无凭，日夜柯叶改。丹凤领九雏，哀鸣翔其外。鸱鸮志意满，养子穿穴内。客从何乡来，伫立久吁怪。静求元精理，浩荡难倚赖。,
奉贺阳城郡王太夫人恩命加邓国太夫人,杜甫,卫幕衔恩重，潘舆送喜频。济时瞻上将，锡号戴慈亲。富贵当如此，尊荣迈等伦。郡依封土旧，国与大名新。紫诰鸾回纸，清朝燕贺人。远传冬笋味，更觉彩衣春。奕叶班姑史，芬芳孟母邻。义方兼有训，词翰两如神。委曲承颜体，鶱飞报主身。可怜忠与孝，双美画骐驎。,
相和歌辞·前苦寒行二首,杜甫,汉时长安雪一丈，牛马毛寒缩如猬。楚江巫峡冰入怀，虎豹哀号又堪记。秦城老翁荆扬客，惯习炎蒸岁絺绤。玄冥祝融气或交，手持白羽未敢释。去年白帝雪在山，今年白帝雪在地。冻埋蛟龙南浦缩，寒刮肌肤北风利。楚人四时皆麻衣，楚天万里无晶辉。三足之乌足恐断，羲和送将何所归。,
存殁口号二首,杜甫,席谦不见近弹棋，毕曜仍传旧小诗。玉局他年无限笑，白杨今日几人悲。郑公粉绘随长夜，曹霸丹青已白头。天下何曾有山水，人间不解重骅骝。,
喜闻盗贼总退口号五首,杜甫,萧关陇水入官军，青海黄河卷塞云。北极转愁龙虎气，西戎休纵犬羊群。赞普多教使入秦，数通和好止烟尘。朝廷忽用哥舒将，杀伐虚悲公主亲。崆峒西极过昆仑，驼马由来拥国门。逆气数年吹路断，蕃人闻道渐星奔。勃律天西采玉河，坚昆碧碗最来多。旧随汉使千堆宝，少答胡王万匹罗。今春喜气满乾坤，南北东西拱至尊。大历二年调玉烛，玄元皇帝圣云孙。,
花鸭,杜甫,花鸭无泥滓，阶前每缓行。羽毛知独立，黑白太分明。不觉群心妒，休牵众眼惊。稻粱沾汝在，作意莫先鸣。,
又雪,杜甫,南雪不到地，青崖沾未消。微微向日薄，脉脉去人遥。冬热鸳鸯病，峡深豺虎骄。愁边有江水，焉得北之朝。,
泊岳阳城下,杜甫,江国逾千里，山城仅百层。岸风翻夕浪，舟雪洒寒灯。留滞才难尽，艰危气益增。图南未可料，变化有鲲鹏。,
将晓二首,杜甫,石城除击柝，铁锁欲开关。鼓角悲荒塞，星河落曙山。巴人常小梗，蜀使动无还。垂老孤帆色，飘飘犯百蛮。军吏回官烛，舟人自楚歌。寒沙蒙薄雾，落月去清波。壮惜身名晚，衰惭应接多。归朝日簪笏，筋力定如何。,
八哀诗·赠司空王公思礼,杜甫,司空出东夷，童稚刷劲翮。追随燕蓟儿，颖锐物不隔。服事哥舒翰，意无流沙碛。未甚拔行间，犬戎大充斥。短小精悍姿，几然强寇敌。贯穿百万众，出主由咫尺。马鞍悬将首，甲外控鸣镝。洗剑青海水，刻铭天山石。九曲非外蕃，其王转深壁。飞兔不近驾，鸷鸟资远击。晓达兵家流，饱闻春秋癖。胸襟日沈静，肃肃自有适。潼关初溃散，万乘犹辟易。偏裨无所施，元帅见手格。太子入朔方，至尊狩梁益。胡马缠伊洛，中原气甚逆。肃宗登宝位，塞望势敦迫。公时徒步至，请罪将厚责。际会清河公，间道传玉册。天王拜跪毕，谠议果冰释。翠华卷飞雪，熊虎亘阡陌。屯兵凤凰山，帐殿泾渭辟。金城贼咽喉，诏镇雄所搤。禁暴清无双，爽气春淅沥。巷有从公歌，野多青青麦。及夫哭庙后，复领太原役。恐惧禄位高，怅望王土窄。不得见清时，呜呼就窀穸。永系五湖舟，悲甚田横客。千秋汾晋间，事与云水白。昔观文苑传，岂述廉蔺绩。嗟嗟邓大夫，士卒终倒戟。,
东津送韦讽摄阆州录事,杜甫,闻说江山好，怜君吏隐兼。宠行舟远泛，怯别酒频添。推荐非承乏，操持必去嫌。他时如按县，不得慢陶潜。,
不离西阁二首,杜甫,江柳非时发，江花冷色频。地偏应有瘴，腊近已含春。失学从愚子，无家住老身。不知西阁意，肯别定留人。西阁从人别，人今亦故亭。江云飘素练，石壁断空青。沧海先迎日，银河倒列星。平生耽胜事，吁骇始初经。,
九日奉寄严大夫,杜甫,九日应愁思，经时冒险艰。不眠持汉节，何路出巴山。小驿香醪嫩，重岩细菊斑。遥知簇鞍马，回首白云间。,
暮秋将归秦，留别湖南幕府亲友,杜甫,水阔苍梧野，天高白帝秋。途穷那免哭，身老不禁愁。大府才能会，诸公德业优。北归冲雨雪，谁悯敝貂裘。,
舟中夜雪，有怀卢十四侍御弟,杜甫,朔风吹桂水，朔雪夜纷纷。暗度南楼月，寒深北渚云。烛斜初近见，舟重竟无闻。不识山阴道，听鸡更忆君。,
暮冬送苏四郎徯兵曹适桂州,杜甫,飘飘苏季子，六印佩何迟。早作诸侯客，兼工古体诗。尔贤埋照久，余病长年悲。卢绾须征日，楼兰要斩时。岁阳初盛动，王化久磷缁。为入苍梧庙，看云哭九疑。,
复阴,杜甫,方冬合沓玄阴塞，昨日晚晴今日黑。万里飞蓬映天过，孤城树羽扬风直。江涛簸岸黄沙走，云雪埋山苍兕吼。君不见夔子之国杜陵翁，牙齿半落左耳聋。,
白水明府舅宅喜雨，得过字,杜甫,吾舅政如此，古人谁复过。碧山晴又湿，白水雨偏多。精祷既不昧，欢娱将谓何。汤年旱颇甚，今日醉弦歌。,
寄从孙崇简,杜甫,嵯峨白帝城东西，南有龙湫北虎溪。吾孙骑曹不骑马，业学尸乡多养鸡。庞公隐时尽室去，武陵春树他人迷。与汝林居未相失，近身药裹酒长携。牧竖樵童亦无赖，莫令斩断青云梯。,
刘九法曹郑瑕邱石门宴集,杜甫,秋水清无底，萧然静客心。椽曹乘逸兴，鞍马到荒林。能吏逢聊璧，华筵直一金。晚来横吹好，泓下亦龙吟。,
送张十二参军赴蜀州，因呈杨五侍御,杜甫,好去张公子，通家别恨添。两行秦树直，万点蜀山尖。御史新骢马，参军旧紫髯。皇华吾善处，于汝定无嫌。,
朱凤行,杜甫,君不见潇湘之山衡山高，山巅朱凤声嗷嗷。侧身长顾求其群，翅垂口噤心甚劳。下愍百鸟在罗网，黄雀最小犹难逃。愿分竹实及蝼蚁，尽使鸱枭相怒号。,
奉留赠集贤院崔于二学士,杜甫,昭代将垂白，途穷乃叫阍。气冲星象表，词感帝王尊。天老书题目，春官验讨论。倚风遗鶂路，随水到龙门。竟与蛟螭杂，空闻燕雀喧。青冥犹契阔，陵厉不飞翻。儒术诚难起，家声庶已存。故山多药物，胜概忆桃源。欲整还乡旆，长怀禁掖垣。谬称三赋在，难述二公恩。,
别董颋,杜甫,穷冬急风水，逆浪开帆难。士子甘旨阙，不知道里寒。有求彼乐土，南适小长安。到我舟楫去，觉君衣裳单。素闻赵公节，兼尽宾主欢。已结门庐望，无令霜雪残。老夫缆亦解，脱粟朝未餐。飘荡兵甲际，几时怀抱宽。汉阳颇宁静，岘首试考槃。当念著白帽，采薇青云端。,
逃难,杜甫,五十头白翁，南北逃世难。疏布缠枯骨，奔走苦不暖。已衰病方入，四海一涂炭。乾坤万里内，莫见容身畔。妻孥复随我，回首共悲叹。故国莽丘墟，邻里各分散。归路从此迷，涕尽湘江岸。,
九日曲江,杜甫,缀席茱萸好，浮舟菡萏衰。季秋时欲半，九日意兼悲。江水清源曲，荆门此路疑。晚来高兴尽，摇荡菊花期。,
上水遣怀,杜甫,我衰太平时，身病戎马后。蹭蹬多拙为，安得不皓首。驱驰四海内，童稚日糊口。但遇新少年，少逢旧亲友。低颜下色地，故人知善诱。后生血气豪，举动见老丑。穷迫挫曩怀，常如中风走。一纪出西蜀，于今向南斗。孤舟乱春华，暮齿依蒲柳。冥冥九疑葬，圣者骨亦朽。蹉跎陶唐人，鞭挞日月久。中间屈贾辈，谗毁竟自取。郁没二悲魂，萧条犹在否。崷崒清湘石，逆行杂林薮。篙工密逞巧，气若酣杯酒。歌讴互激远，回斡明受授。善知应触类，各藉颖脱手。古来经济才，何事独罕有。苍苍众色晚，熊挂玄蛇吼。黄罴在树颠，正为群虎守。羸骸将何适，履险颜益厚。庶与达者论，吞声混瑕垢。,
与严二郎奉礼别,杜甫,别君谁暖眼，将老病缠身。出涕同斜日，临风看去尘。商歌还入夜，巴俗自为邻。尚愧微躯在，遥闻盛礼新。山东群盗散，阙下受降频。诸将归应尽，题书报旅人。,
洞房,杜甫,洞房环佩冷，玉殿起秋风。秦地应新月，龙池满旧宫。系舟今夜远，清漏往时同。万里黄山北，园陵白露中。,
次晚洲,杜甫,参错云石稠，坡陀风涛壮。晚洲适知名，秀色固异状。棹经垂猿把，身在度鸟上。摆浪散帙妨，危沙折花当。羁离暂愉悦，羸老反惆怅。中原未解兵，吾得终疏放。,
题省中院壁,杜甫,掖垣竹埤梧十寻，洞门对霤常阴阴。落花游丝白日静，鸣鸠乳燕青春深。腐儒衰晚谬通籍，退食迟回违寸心。衮职曾无一字补，许身愧比双南金。,
送翰林张司马南海勒碑,杜甫,冠冕通南极，文章落上台。诏从三殿去，碑到百蛮开。野馆浓花发，春帆细雨来。不知沧海上，天遣几时回。,
放船,杜甫,收帆下急水，卷幔逐回滩。江市戎戎暗，山云淰淰寒。村荒无径入，独鸟怪人看。已泊城楼底，何曾夜色阑。,
有叹,杜甫,壮心久零落，白首寄人间。天下兵常斗，江东客未还。穷猿号雨雪，老马怯关山。武德开元际，苍生岂重攀。,
聂耒阳以仆阻水书致酒肉疗饥荒江诗得代怀…,杜甫,耒阳驰尺素，见访荒江眇。义士烈女家，风流吾贤绍。昨见狄相孙，许公人伦表。前期翰林后，屈迹县邑小。知我碍湍涛，半旬获浩溔。麾下杀元戎，湖边有飞旐。孤舟增郁郁，僻路殊悄悄。侧惊猿猱捷，仰羡鹳鹤矫。礼过宰肥羊，愁当置清醥。人非西喻蜀，兴在北坑赵。方行郴岸静，未话长沙扰。崔师乞已至，澧卒用矜少。问罪消息真，开颜憩亭沼。,
奉答岑参补阙见赠,杜甫,窈窕清禁闼，罢朝归不同。君随丞相后，我往日华东。冉冉柳枝碧，娟娟花蕊红。故人得佳句，独赠白头翁。,
南极,杜甫,南极青山众，西江白谷分。古城疏落木，荒戍密寒云。岁月蛇常见，风飙虎或闻。近身皆鸟道，殊俗自人群。睥睨登哀柝，矛弧照夕曛。乱离多醉尉，愁杀李将军。,
画鹘行,杜甫,高堂见生鹘，飒爽动秋骨。初惊无拘挛，何得立突兀。乃知画师妙，功刮造化窟。写作神骏姿，充君眼中物。乌鹊满樛枝，轩然恐其出。侧脑看青霄，宁为众禽没。长翮如刀剑，人寰可超越。乾坤空峥嵘，粉墨且萧瑟。缅思云沙际，自有烟雾质。吾今意何伤，顾步独纡郁。,
路逢襄扬杨少府入城，戏呈杨四员外绾,杜甫,寄语杨员外，山寒少茯苓。归来稍暄暖，当为劚青冥。翻动神仙窟，封题鸟兽形。兼将老藤杖，扶汝醉初醒。,
村雨,杜甫,雨声传两夜，寒事飒高秋。挈带看朱绂，开箱睹黑裘。世情只益睡，盗贼敢忘忧。松菊新沾洗，茅斋慰远游。,
朝雨,杜甫,凉气晚萧萧，江云乱眼飘。风鸳藏近渚，雨燕集深条。黄绮终辞汉，巢由不见尧。草堂樽酒在，幸得过清朝。,
野望因过常少仙,杜甫,野桥齐度马，秋望转悠哉。竹覆青城合，江从灌口来。入村樵径引，尝果栗皱开。落尽高天日，幽人未遣回。,
严中丞枉驾见过,杜甫,元戎小队出郊坰，问柳寻花到野亭。川合东西瞻使节，地分南北任流萍。扁舟不独如张翰，白帽还应似管宁。寂寞江天云雾里，何人道有少微星。,
除架,杜甫,束薪已零落，瓠叶转萧疏。幸结白花了，宁辞青蔓除。秋虫声不去，暮雀意何如。寒事今牢落，人生亦有初。,
废畦,杜甫,秋蔬拥霜露，岂敢惜凋残。暮景数枝叶，天风吹汝寒。绿沾泥滓尽，香与岁时阑。生意春如昨，悲君白玉盘。,
望牛头寺,杜甫,牛头见鹤林，梯迳绕幽深。春色浮山外，天河宿殿阴。传灯无白日，布地有黄金。休作狂歌老，回看不住心。,
数陪李梓州泛江，有女乐在诸舫，戏为艳曲二,杜甫,上客回空骑，佳人满近船。江清歌扇底，野旷舞衣前。玉袖凌风并，金壶隐浪偏。竞将明媚色，偷眼艳阳天。白日移歌袖，清霄近笛床。翠眉萦度曲，云鬓俨分行。立马千山暮，回舟一水香。使君自有妇，莫学野鸳鸯。,
登牛头山亭子,杜甫,路出双林外，亭窥万井中。江城孤照日，山谷远含风。兵革身将老，关河信不通。犹残数行泪，忍对百花丛。,
徒步归行,杜甫,明公壮年值时危，经济实藉英雄姿。国之社稷今若是，武定祸乱非公谁。凤翔千官且饱饭，衣马不复能轻肥。青袍朝士最困者，白头拾遗徒步归。人生交契无老少，论交何必先同调。妻子山中哭向天，须公枥上追风骠。,
涪城县香积寺官阁,杜甫,寺下春江深不流，山腰官阁迥添愁。含风翠壁孤云细，背日丹枫万木稠。小院回廊春寂寂，浴凫飞鹭晚悠悠。诸天合在藤萝外，昏黑应须到上头。,
见王监兵马使说，近山有白黑二鹰，罗者久取,杜甫,雪飞玉立尽清秋，不惜奇毛恣远游。在野只教心力破，千人何事网罗求。一生自猎知无敌，百中争能耻下鞲。鹏碍九天须却避，兔藏三穴莫深忧。黑鹰不省人间有，度海疑从北极来。正翮抟风超紫塞，立冬几夜宿阳台。虞罗自各虚施巧，春雁同归必见猜。万里寒空只一日，金眸玉爪不凡材。,
王命,杜甫,汉北豺狼满，巴西道路难。血埋诸将甲，骨断使臣鞍。牢落新烧栈，苍茫旧筑坛。深怀喻蜀意，恸哭望王官。,
柏学士茅屋,杜甫,碧山学士焚银鱼，白马却走身岩居。古人已用三冬足，年少今开万卷馀。晴云满户团倾盖，秋水浮阶溜决渠。富贵必从勤苦得，男儿须读五车书。,读书
题柏大兄弟山居屋壁二首,杜甫,叔父朱门贵，郎君玉树高。山居精典籍，文雅涉风骚。江汉终吾老，云林得尔曹。哀弦绕白雪，未与俗人操。野屋流寒水，山篱带薄云。静应连虎穴，喧已去人群。笔架沾窗雨，书签映隙曛。萧萧千里足，个个五花文。,
遣愤,杜甫,闻道花门将，论功未尽归。自从收帝里，谁复总戎机。蜂虿终怀毒，雷霆可震威。莫令鞭血地，再湿汉臣衣。,
巫峡敝庐奉赠侍御四舅别之澧朗,杜甫,江城秋日落，山鬼闭门中。行李淹吾舅，诛茅问老翁。赤眉犹世乱，青眼只途穷。传语桃源客，人今出处同。,
春日戏题恼郝使君兄,杜甫,使君意气凌青霄，忆昨欢娱常见招。细马时鸣金騕褭，佳人屡出董娇饶。东流江水西飞燕，可惜春光不相见。愿携王赵两红颜，再骋肌肤如素练。通泉百里近梓州，请公一来开我愁。舞处重看花满面，尊前还有锦缠头。,
短歌行，送祁录事归合州，因寄苏使君,杜甫,前者途中一相见，人事经年记君面。后生相动何寂寥，君有长才不贫贱。君今起柁春江流，余亦沙边具小舟。幸为达书贤府主，江花未尽会江楼。,
放船,杜甫,送客苍溪县，山寒雨不开。直愁骑马滑，故作泛舟回。青惜峰峦过，黄知橘柚来。江流大自在，坐稳兴悠哉。,
山寺（得开字，章留后同游）,杜甫,野寺根石壁，诸龛遍崔嵬。前佛不复辨，百身一莓苔。虽有古殿存，世尊亦尘埃。如闻龙象泣，足令信者哀。使君骑紫马，捧拥从西来。树羽静千里，临江久裴回。山僧衣蓝缕，告诉栋梁摧。公为顾宾徒，咄嗟檀施开。吾知多罗树，却倚莲华台。诸天必欢喜，鬼物无嫌猜。以兹抚士卒，孰曰非周才。穷子失净处，高人忧祸胎。岁晏风破肉，荒林寒可回。思量入道苦，自哂同婴孩。,
赠别贺兰铦,杜甫,黄雀饱野粟，群飞动荆榛。今君抱何恨，寂寞向时人。老骥倦骧首，苍鹰愁易驯。高贤世未识，固合婴饥贫。国步初返正，乾坤尚风尘。悲歌鬓发白，远赴湘吴春。我恋岷下芋，君思千里莼。生离与死别，自古鼻酸辛。,
漫成二首,杜甫,野日荒荒白，春流泯泯清。渚蒲随地有，村径逐门成。只作披衣惯，常从漉酒生。眼前无俗物，多病也身轻。江皋已仲春，花下复清晨。仰面贪看鸟，回头错应人。读书难字过，对酒满壶频。近识峨眉老，知予懒是真。,
营屋,杜甫,我有阴江竹，能令朱夏寒。阴通积水内，高入浮云端。甚疑鬼物凭，不顾翦伐残。东偏若面势，户牖永可安。爱惜已六载，兹晨去千竿。萧萧见白日，汹汹开奔湍。度堂匪华丽，养拙异考槃。草茅虽薙葺，衰疾方少宽。洗然顺所适，此足代加餐。寂无斤斧响，庶遂憩息欢。,
除草,杜甫,草有害于人，曾何生阻修。其毒甚蜂虿，其多弥道周。清晨步前林，江色未散忧。芒刺在我眼，焉能待高秋。霜露一沾凝，蕙叶亦难留。荷锄先童稚，日入仍讨求。转致水中央，岂无双钓舟。顽根易滋蔓，敢使依旧丘。自兹藩篱旷，更觉松竹幽。芟夷不可阙，疾恶信如雠。,
泊松滋江亭,杜甫,沙帽随鸥鸟，扁舟系此亭。江湖深更白，松竹远微青。一柱全应近，高唐莫再经。今宵南极外，甘作老人星。,
行次古城店泛江作，不揆鄙拙，奉呈江陵幕府,杜甫,老年常道路，迟日复山川。白屋花开里，孤城麦秀边。济江元自阔，下水不劳牵。风蝶勤依桨，春鸥懒避船。王门高德业，幕府盛才贤。行色兼多病，苍茫泛爱前。,
石研诗,杜甫,平公今诗伯，秀发吾所羡。奉使三峡中，长啸得石研。巨璞禹凿馀，异状君独见。其滑乃波涛，其光或雷电。联坳各尽墨，多水递隐现。挥洒容数人，十手可对面。比公头上冠，贞质未为贱。当公赋佳句，况得终清宴。公含起草姿，不远明光殿。致于丹青地，知汝随顾眄。,
闻斛斯六官未归,杜甫,故人南郡去，去索作碑钱。本卖文为活，翻令室倒悬。荆扉深蔓草，土锉冷疏烟。老罢休无赖，归来省醉眠。,
折槛行,杜甫,呜呼房魏不复见，秦王学士时难羡。青衿胄子困泥涂，白马将军若雷电。千载少似朱云人，至今折槛空嶙峋。娄公不语宋公语，尚忆先皇容直臣。,
逢唐兴刘主簿弟,杜甫,分手开元末，连年绝尺书。江山且相见，戎马未安居。剑外官人冷，关中驿骑疏。轻舟下吴会，主簿意何如。,
过故斛斯校书庄二首,杜甫,此老已云殁，邻人嗟亦休。竟无宣室召，徒有茂陵求。妻子寄他食，园林非昔游。空馀繐帷在，淅淅野风秋。燕入非旁舍，鸥归只故池。断桥无复板，卧柳自生枝。遂有山阳作，多惭鲍叔知。素交零落尽，白首泪双垂。,
敬简王明府,杜甫,叶县郎官宰，周南太史公。神仙才有数，流落意无穷。骥病思偏秣，鹰愁怕苦笼。看君用高义，耻与万人同。,
中丞严公雨中垂寄见忆绝奉答二绝,杜甫,雨映行宫辱赠诗，元戎肯赴野人期。江边老病虽无力，强拟晴天理钓丝。何日雨晴云出溪，白沙青石先无泥。只须伐竹开荒径，倚杖穿花听马嘶。,
江边星月二首,杜甫,骤雨清秋夜，金波耿玉绳。天河元自白，江浦向来澄。映物连珠断，缘空一镜升。馀光隐更漏，况乃露华凝。江月辞风缆，江星别雾船。鸡鸣还曙色，鹭浴自清川。历历竟谁种，悠悠何处圆。客愁殊未已，他夕始相鲜。,
哭严仆射归榇,杜甫,素幔随流水，归舟返旧京。老亲如宿昔，部曲异平生。风送蛟龙雨，天长骠骑营。一哀三峡暮，遗后见君情。,
公安县怀古,杜甫,野旷吕蒙营，江深刘备城。寒天催日短，风浪与云平。洒落君臣契，飞腾战伐名。维舟倚前浦，长啸一含情。,
承闻故房相公灵榇自阆州启殡归葬东都有作二,杜甫,远闻房太守，归葬陆浑山。一德兴王后，孤魂久客间。孔明多故事，安石竟崇班。他日嘉陵涕，仍沾楚水还。丹旐飞飞日，初传发阆州。风尘终不解，江汉忽同流。剑动新身匣，书归故国楼。尽哀知有处，为客恐长休。,
严公厅宴，同咏蜀道画图，得空字,杜甫,日临公馆静，画满地图雄。剑阁星桥北，松州雪岭东。华夷山不断，吴蜀水相通。兴与烟霞会，清樽幸不空。,
老病,杜甫,老病巫山里，稽留楚客中。药残他日裹，花发去年丛。夜足沾沙雨，春多逆水风。合分双赐笔，犹作一飘蓬。,
南楚,杜甫,南楚青春异，暄寒早早分。无名江上草，随意岭头云。正月蜂相见，非时鸟共闻。杖藜妨跃马，不是故离群。,
寄常征君,杜甫,白水青山空复春，征君晚节傍风尘。楚妃堂上色殊众，海鹤阶前鸣向人。万事纠纷犹绝粒，一官羁绊实藏身。开州入夏知凉冷，不似云安毒热新。,
又呈窦使君,杜甫,向晚波微绿，连空岸脚（一作却）青。日兼春有暮，愁与醉无醒。漂泊犹杯酒，踟蹰此驿亭。相看万里外，同是一浮萍。,
湖中送敬十使君适广陵,杜甫,相见各头白，其如离别何。几年一会面，今日复悲歌。少壮乐难得，岁寒心匪他。气缠霜匣满，冰置玉壶多。遭乱实漂泊，济时曾琢磨。形容吾校老，胆力尔谁过。秋晚岳增翠，风高湖涌波。鶱腾访知己，淮海莫蹉跎。,
别李秘书始兴寺所居,杜甫,不见秘书心若失，及见秘书失心疾。安为动主理信然，我独觉子神充实。重闻西方止观经，老身古寺风泠泠。妻儿待我且归去，他日杖藜来细听。,
树间,杜甫,岑寂双甘树，婆娑一院香。交柯低几杖，垂实碍衣裳。满岁如松碧，同时待菊黄。几回沾叶露，乘月坐胡床。,
课小竖鉏斫舍北果林，枝蔓荒秽，净讫移床三,杜甫,病枕依茅栋，荒鉏净果林。背堂资僻远，在野兴清深。山雉防求敌，江猿应独吟。泄云高不去，隐几亦无心。众壑生寒早，长林卷雾齐。青虫悬就日，朱果落封泥。薄俗防人面，全身学马蹄。吟诗坐回首，随意葛巾低。篱弱门何向，沙虚岸只摧。日斜鱼更食，客散鸟还来。寒水光难定，秋山响易哀。天涯稍曛黑，倚杖更裴回。,
奉赠萧二十使君,杜甫,昔在严公幕，俱为蜀使臣。艰危参大府，前后间清尘。起草鸣先路，乘槎动要津。王凫聊暂出，萧雉只相驯。终始任安义，荒芜孟母邻。联翩匍匐礼，意气死生亲。张老存家事，嵇康有故人。食恩惭卤莽，镂骨抱酸辛。巢许山林志，夔龙廊庙珍。鹏图仍矫翼，熊轼且移轮。磊落衣冠地，苍茫土木身。埙篪鸣自合，金石莹逾新。重忆罗江外，同游锦水滨。结欢随过隙，怀旧益沾巾。旷绝含香舍，稽留伏枕辰。停骖双阙早，回雁五湖春。不达长卿病，从来原宪贫。监河受贷粟，一起辙中鳞。,
东屯月夜,杜甫,抱疾漂萍老，防边旧谷屯。春农亲异俗，岁月在衡门。青女霜枫重，黄牛峡水喧。泥留虎斗迹，月挂客愁村。乔木澄稀影，轻云倚细根。数惊闻雀噪，暂睡想猿蹲。日转东方白，风来北斗昏。天寒不成寝，无梦寄归魂。,
奉寄河南韦尹丈人,杜甫,有客传河尹，逢人问孔融。青囊仍隐逸，章甫尚西东。鼎食分门户，词场继国风。尊荣瞻地绝，疏放忆途穷。浊酒寻陶令，丹砂访葛洪。江湖漂短褐，霜雪满飞蓬。牢落乾坤大，周流道术空。谬惭知蓟子，真怯笑扬雄。盘错神明惧，讴歌德义丰。尸乡馀土室，难说祝鸡翁。,
避地,杜甫,避地岁时晚，窜身筋骨劳。诗书遂墙壁，奴仆且旌旄。行在仅闻信，此生随所遭。神尧旧天下，会见出腥臊。,
赠韦七赞善,杜甫,乡里衣冠不乏贤，杜陵韦曲未央前。尔家最近魁三象，时论同归尺五天。北走关山开雨雪，南游花柳塞云烟。洞庭春色悲公子，鰕菜忘归范蠡船。,
大云寺赞公房四首,杜甫,心在水精域，衣沾春雨时。洞门尽徐步，深院果幽期。到扉开复闭，撞钟斋及兹。醍醐长发性，饮食过扶衰。把臂有多日，开怀无愧辞。黄鹂度结构，紫鸽下罘罳。愚意会所适，花边行自迟。汤休起我病，微笑索题诗。细软青丝履，光明白氎巾。深藏供老宿，取用及吾身。自顾转无趣，交情何尚新。道林才不世，惠远德过人。雨泻暮檐竹，风吹青井芹。天阴对图画，最觉润龙鳞。灯影照无睡，心清闻妙香。夜深殿突兀，风动金锒铛。天黑闭春院，地清栖暗芳。玉绳回断绝，铁凤森翱翔。梵放时出寺，钟残仍殷床。明朝在沃野，苦见尘沙黄。童儿汲井华，惯捷瓶上手。沾洒不濡地，扫除似无帚。明霞烂复阁，霁雾搴高牖。侧塞被径花，飘飖委墀柳。艰难世事迫，隐遁佳期后。晤语契深心，那能总箝口。奉辞还杖策，暂别终回首。泱泱泥污人，听听国多狗。既未免羁绊，时来憩奔走。近公如白雪，执热烦何有。,
又呈窦使君,杜甫,向晚波微绿，连空岸脚青。日兼春有暮，愁与醉无醒。漂泊犹杯酒，踌躇此驿亭。相看万里外，同是一浮萍。,
巴山,杜甫,巴山遇中使，云自峡城来。盗贼还奔突，乘舆恐未回。天寒邵伯树，地阔望仙台。狼狈风尘里，群臣安在哉。,
花底,杜甫,紫萼扶千蕊，黄须照万花。忽疑行暮雨，何事入朝霞。恐是潘安县，堪留卫玠车。深知好颜色，莫作委泥沙。,
柳边,杜甫,只道梅花发，那知柳亦新。枝枝总到地，叶叶自开春。紫燕时翻翼，黄鹂不露身。汉南应老尽，霸上远愁人。,
上韦左相二十韵,杜甫,凤历轩辕纪，龙飞四十春。八荒开寿域，一气转洪钧。霖雨思贤佐，丹青忆老臣。应图求骏马，惊代得麒麟。沙汰江河浊，调和鼎鼐新。韦贤初相汉，范叔已归秦。盛业今如此，传经固绝伦。豫樟深出地，沧海阔无津。北斗司喉舌，东方领搢绅。持衡留藻鉴，听履上星辰。独步才超古，馀波德照邻。聪明过管辂，尺牍倒陈遵。岂是池中物，由来席上珍。庙堂知至理，风俗尽还淳。才杰俱登用，愚蒙但隐沦。长卿多病久，子夏索居频。回首驱流俗，生涯似众人。巫咸不可问，邹鲁莫容身。感激时将晚，苍茫兴有神。为公歌此曲，涕泪在衣巾。,
赠裴南部，闻袁判官自来欲有按问,杜甫,尘满莱芜甑，堂横单父琴。人皆知饮水，公辈不偷金。梁狱书因上，秦台镜欲临。独醒时所嫉，群小谤能深。即出黄沙在，何须白发侵。使君传旧德，已见直绳心。,
提封,杜甫,提封汉天下，万国尚同心。借问悬车守，何如俭德临。时征俊乂入，草窃犬羊侵。愿戒兵犹火，恩加四海深。,
戏简郑广文兼呈苏司业,杜甫,广文到官舍，系马堂阶下。醉则骑马归，颇遭官长骂。才名四十年，坐客寒无毡。赖有苏司业，时时与酒钱。,
奉赠王中允维,杜甫,中允声名久，如今契阔深。共传收庾信，不比得陈琳。一病缘明主，三年独此心。穷愁应有作，试诵白头吟。,
伤秋,杜甫,林僻来人少，山长去鸟微。高秋收画扇，久客掩荆扉。懒慢头时栉，艰难带减围。将军犹汗马，天子尚戎衣。白蒋风飙脆，殷柽晓夜稀。何年减豺虎，似有故园归。,
寄高三十五詹事,杜甫,安稳高詹事，兵戈久索居。时来如宦达，岁晚莫情疏。天上多鸿雁，池中足鲤鱼。相看过半百，不寄一行书。,
寄贺兰铦,杜甫,朝野欢娱后，乾坤震荡中。相随万里日，总作白头翁。岁晚仍分袂，江边更转蓬。勿云俱异域，饮啄几回同。,
暝,杜甫,日下四山阴，山庭岚气侵。牛羊归径险，鸟雀聚枝深。正枕当星剑，收书动玉琴。半扉开烛影，欲掩见清砧。,
散愁二首,杜甫,久客宜旋旆，兴王未息戈。蜀星阴见少，江雨夜闻多。百万传深入，寰区望匪它。司徒下燕赵，收取旧山河。闻道并州镇，尚书训士齐。几时通蓟北，当日报关西。恋阙丹心破，沾衣皓首啼。老魂招不得，归路恐长迷。,
寄赞上人,杜甫,一昨陪锡杖，卜邻南山幽。年侵腰脚衰，未便阴崖秋。重冈北面起，竟日阳光留。茅屋买兼土，斯焉心所求。近闻西枝西，有谷杉黍稠。亭午颇和暖，石田又足收。当期塞雨干，宿昔齿疾瘳。裴回虎穴上，面势龙泓头。柴荆具茶茗，径路通林丘。与子成二老，来往亦风流。,
晚,杜甫,杖藜寻晚巷，炙背近墙暄。人见幽居僻，吾知拙养尊。朝廷问府主，耕稼学山村。归翼飞栖定，寒灯亦闭门。,
得广州张判官叔卿书，使还，以诗代意,杜甫,乡关胡骑远，宇宙蜀城偏。忽得炎州信，遥从月峡传。云深骠骑幕，夜隔孝廉船。却寄双愁眼，相思泪点悬。,
甘园,杜甫,春日清江岸，千甘二顷园。青云羞叶密，白雪避花繁。结子随边使，开筒近至尊。后于桃李熟，终得献金门。,
乐游园歌,杜甫,乐游古园崒森爽，烟绵碧草萋萋长。公子华筵势最高，秦川对酒平如掌。长生木瓢示真率，更调鞍马狂欢赏。青春波浪芙蓉园，白日雷霆夹城仗。阊阖晴开昳荡荡，曲江翠幕排银榜。拂水低徊舞袖翻，缘云清切歌声上。却忆年年人醉时，只今未醉已先悲。数茎白发那抛得，百罚深杯亦不辞。圣朝亦知贱士丑，一物自荷皇天慈。此身饮罢无归处，独立苍茫自咏诗。,
青阳峡,杜甫,塞外苦厌山，南行道弥恶。冈峦相经亘，云水气参错。林迥硖角来，天窄壁面削。溪西五里石，奋怒向我落。仰看日车侧，俯恐坤轴弱。魑魅啸有风，霜霰浩漠漠。昨忆逾陇坂，高秋视吴岳。东笑莲华卑，北知崆峒薄。超然侔壮观，已谓殷寥廓。突兀犹趁人，及兹叹冥莫。,
舍弟观赴蓝田取妻子到江陵，喜寄三首,杜甫,汝迎妻子达荆州，消息真传解我忧。鸿雁影来连峡内，鶺鴒飞急到沙头。峣关险路今虚远，禹凿寒江正稳流。朱绂即当随彩鹢，青春不假报黄牛。马度秦关雪正深，北来肌骨苦寒侵。他乡就我生春色，故国移居见客心。剩欲提携如意舞，喜多行坐白头吟。巡檐索共梅花笑，冷蕊疏枝半不禁。庾信罗含俱有宅，春来秋去作谁家。短墙若在从残草，乔木如存可假花。卜筑应同蒋诩径，为园须似邵平瓜。比年病酒开涓滴，弟劝兄酬何怨嗟。,
剑门,杜甫,惟天有设险，剑门天下壮。连山抱西南，石角皆北向。两崖崇墉倚，刻画城郭状。一夫怒临关，百万未可傍。珠玉走中原，岷峨气凄怆。三皇五帝前，鸡犬各相放。后王尚柔远，职贡道已丧。至今英雄人，高视见霸王。并吞与割据，极力不相让。吾将罪真宰，意欲铲叠嶂。恐此复偶然，临风默惆怅。,
章梓州水亭,杜甫,城晚通云雾，亭深到芰荷。吏人桥外少，秋水席边多。近属淮王至，高门蓟子过。荆州爱山简，吾醉亦长歌。,
谒真谛寺禅师,杜甫,兰若山高处，烟霞嶂几重。冻泉依细石，晴雪落长松。问法看诗忘，观身向酒慵。未能割妻子，卜宅近前峰。,
送李八秘书赴杜相公幕,杜甫,青帘白舫益州来，巫峡秋涛天地回。石出倒听枫叶下，橹摇背指菊花开。贪趋相府今晨发，恐失佳期后命催。南极一星朝北斗，五云多处是三台。,
枯楠,杜甫,楩楠枯峥嵘，乡党皆莫记。不知几百岁，惨惨无生意。上枝摩皇天，下根蟠厚地。巨围雷霆坼，万孔虫蚁萃。冻雨落流胶，冲风夺佳气。白鹄遂不来，天鸡为愁思。犹含栋梁具，无复霄汉志。良工古昔少，识者出涕泪。种榆水中央，成长何容易。截承金露盘，袅袅不自畏。,
送田四弟将军将夔州柏中丞命，起居江陵节度,杜甫,离筵罢多酒，起地发寒塘。回首中丞座，驰笺异姓王。燕辞枫树日，雁度麦城霜。空醉山翁酒，遥怜似葛强。,
石犀行,杜甫,君不见秦时蜀太守，刻石立作三犀牛。自古虽有厌胜法，天生江水向东流。蜀人矜夸一千载，泛溢不近张仪楼。今年灌口损户口，此事或恐为神羞。终藉堤防出众力，高拥木石当清秋。先王作法皆正道，鬼怪何得参人谋。嗟尔三犀不经济，缺讹只与长川逝。但见元气常调和，自免洪涛恣凋瘵。安得壮士提天纲，再平水土犀奔茫。,
棕拂子,杜甫,棕拂且薄陋，岂知身效能。不堪代白羽，有足除苍蝇。荧荧金错刀，擢擢朱丝绳。非独颜色好，亦用顾盼称。吾老抱疾病，家贫卧炎蒸。咂肤倦扑灭，赖尔甘服膺。物微世竞弃，义在谁肯征。三岁清秋至，未敢阙缄藤。,
桃竹杖引，赠章留后（竹兼可为簟，名桃笙）,杜甫,江心蟠石生桃竹，苍波喷浸尺度足。斩根削皮如紫玉，江妃水仙惜不得。梓潼使君开一束，满堂宾客皆叹息。怜我老病赠两茎，出入爪甲铿有声。老夫复欲东南征，乘涛鼓枻白帝城。路幽必为鬼神夺，拔剑或与蛟龙争。重为告曰：杖兮杖兮，尔之生也甚正直，慎勿见水踊跃学变化为龙。使我不得尔之扶持，灭迹于君山湖上之青峰。噫，风尘澒洞兮豺虎咬人，忽失双杖兮吾将曷从。,
建都十二韵,杜甫,苍生未苏息，胡马半乾坤。议在云台上，谁扶黄屋尊。建都分魏阙，下韶辟荆门。恐失东人望，其如西极存。时危当雪耻，计大岂轻论。虽倚三阶正，终愁万国翻。牵裾恨不死，漏网荷殊恩。永负汉庭哭，遥怜湘水魂。穷冬客江剑，随事有田园。风断青蒲节，霜埋翠竹根。衣冠空穰穰，关辅久昏昏。愿枉长安日，光辉照北原。,
忆昔二首,杜甫,忆昔先皇巡朔方，千乘万骑入咸阳。阴山骄子汗血马，长驱东胡胡走藏。邺城反覆不足怪，关中小儿坏纪纲。张后不乐上为忙。至令今上犹拨乱，劳心焦思补四方。我昔近侍叨奉引，出兵整肃不可当。为留猛士守未央，致使岐雍防西羌。犬戎直来坐御床，百官跣足随天王。愿见北地傅介子，老儒不用尚书郎。忆昔开元全盛日，小邑犹藏万家室。稻米流脂粟米白，公私仓廪俱丰实。九州道路无豺虎，远行不劳吉日出。齐纨鲁缟车班班，男耕女桑不相失。宫中圣人奏云门，天下朋友皆胶漆。百馀年间未灾变，叔孙礼乐萧何律。岂闻一绢直万钱，有田种谷今流血。洛阳宫殿烧焚尽，宗庙新除狐兔穴。伤心不忍问耆旧，复恐初从乱离说。小臣鲁钝无所能，朝廷记识蒙禄秩。周宣中兴望我皇，洒泪江汉身衰疾。,
鸥,杜甫,江浦寒鸥戏，无他亦自饶。却思翻玉羽，随意点春苗。雪暗还须浴，风生一任飘。几群沧海上，清影日萧萧。,
自平,杜甫,自平宫中吕太一，收珠南海千馀日。近供生犀翡翠稀，复恐征戎干戈密。蛮溪豪族小动摇，世封刺史非时朝。蓬莱殿前诸主将，才如伏波不得骄。,
游子,杜甫,巴蜀愁谁语，吴门兴杳然。九江春草外，三峡暮帆前。厌就成都卜，休为吏部眠。蓬莱如可到，衰白问群仙。,
白小,杜甫,白小群分命，天然二寸鱼。细微沾水族，风俗当园蔬。入肆银花乱，倾箱雪片虚。生成犹拾卵，尽取义何如。,
麂,杜甫,永与清溪别，蒙将玉馔俱。无才逐仙隐，不敢恨庖厨。乱世轻全物，微声及祸枢。衣冠兼盗贼，饕餮用斯须。,
太岁日,杜甫,楚岸行将老，巫山坐复春。病多犹是客，谋拙竟何人。阊阖开黄道，衣冠拜紫宸。荣光悬日月，赐与出金银。愁寂鸳行断，参差虎穴邻。西江元下蜀，北斗故临秦。散地逾高枕，生涯脱要津。天边梅柳树，相见几回新。,
暮登四安寺钟楼寄裴十迪,杜甫,暮倚高楼对雪峰，僧来不语自鸣钟。孤城返照红将敛，近市浮烟翠且重。多病独愁常阒寂，故人相见未从容。知君苦思缘诗瘦，大向交游万事慵。,
续得观书，迎就当阳居止，正月中旬定出三峡,杜甫,自汝到荆府，书来数唤吾。颂椒添讽咏，禁火卜欢娱。舟楫因人动，形骸用杖扶。天旋夔子国，春近岳阳湖。发日排南喜，伤神散北吁。飞鸣还接翅，行序密衔芦。俗薄江山好，时危草木苏。冯唐虽晚达，终觊在皇都。,
送大理封主簿五郎亲事不合却赴通州，主簿前,杜甫,禁脔去东床，趋庭赴北堂。风波空远涉，琴瑟几虚张。渥水出骐骥，昆山生凤凰。两家诚款款，中道许苍苍。颇谓秦晋匹，从来王谢郎。青春动才调，白首缺辉光。玉润终孤立，珠明得暗藏。馀寒折花卉，恨别满江乡。,
山馆（一作移居公安山馆，编入江陵诗后）,杜甫,南国昼多雾，北风天正寒。路危行木杪，身远宿云端。山鬼吹灯灭，厨人语夜阑。鸡鸣问前馆，世乱敢求安。,
上巳日徐司录林园宴集,杜甫,鬓毛垂领白，花蕊亚枝红。欹倒衰年废，招寻令节同。薄衣临积水，吹面受和风。有喜留攀桂，无劳问转蓬。,
近闻,杜甫,近闻犬戎远遁逃，牧马不敢侵临洮。渭水逶迤白日净，陇山萧瑟秋云高。崆峒五原亦无事，北庭数有关中使。似闻赞普更求亲，舅甥和好应难弃。,
重简王明府,杜甫,甲子西南异，冬来只薄寒。江云何夜尽，蜀雨几时干。行李须相问，穷愁岂有宽。君听鸿雁响，恐致稻粱难。,
院中晚晴怀西郭茅舍,杜甫,幕府秋风日夜清，澹云疏雨过高城。叶心朱实看时落，阶面青苔先自生。复有楼台衔暮景，不劳钟鼓报新晴。浣花溪里花饶笑，肯信吾兼吏隐名。,
相和歌辞·后苦寒行二首,杜甫,南纪巫庐瘴不绝，太古已来无尺雪。蛮夷长老怨苦寒，昆仑天关冻应折。玄猿口噤不能啸，白鹄翅垂眼流血，安得春泥补地裂。晚来江门失大木，猛风中夜吹白屋。天兵断斩青海戎，杀气南行动坤轴，不尔苦寒何太酷。巴东之峡生凌凘，彼苍回轩人得知。,
观作桥成，月夜舟中有述，还呈李司马,杜甫,把烛桥成夜，回舟客坐时。天高云去尽，江迥月来迟。衰谢多扶病，招邀屡有期。异方乘此兴，乐罢不无悲？,
云安九日，郑十八携酒陪诸公宴,杜甫,寒花开已尽，菊蕊独盈枝。旧摘人频异，轻香酒暂随。地偏初衣夹，山拥更登危。万国皆戎马，酣歌泪欲垂。,
送严侍郎到绵州，同登杜使君江楼宴，得心字,杜甫,野兴每难尽，江楼延赏心。归朝送使节，落景惜登临。稍稍烟集渚，微微风动襟。重船依浅濑，轻鸟度层阴。槛峻背幽谷，窗虚交茂林。灯光散远近，月彩静高深。城拥朝来客，天横醉后参。穷途衰谢意，苦调短长吟。此会共能几，诸孙贤至今。不劳朱户闭，自待白河沉。,
暇日小园散病，将种秋菜，督勒耕牛，兼书触,杜甫,不爱入州府，畏人嫌我真。及乎归茅宇，旁舍未曾嗔。老病忌拘束，应接丧精神。江村意自放，林木心所欣。秋耕属地湿，山雨近甚匀。冬菁饭之半，牛力晚来新。深耕种数亩，未甚后四邻。嘉蔬既不一，名数颇具陈。荆巫非苦寒，采撷接青春。飞来两白鹤，暮啄泥中芹。雄者左翮垂，损伤已露筋。一步再流血，尚经矰缴勤。三步六号叫，志屈悲哀频。鸾皇不相待，侧颈诉高旻。杖藜俯沙渚，为汝鼻酸辛。第二百二十二卷,
移居夔州郭,杜甫,伏枕云安县，迁居白帝城。春知催柳别，江与放船清。农事闻人说，山光见鸟情。禹功饶断石，且就土微平。,
八哀诗·故著作郎贬台州司户荥阳郑公虔,杜甫,鶢鶋至鲁门，不识钟鼓飨。孔翠望赤霄，愁思雕笼养。荥阳冠众儒，早闻名公赏。地崇士大夫，况乃气精爽。天然生知姿，学立游夏上。神农极阙漏，黄石愧师长。药纂西极名，兵流指诸掌。贯穿无遗恨，荟蕞何技痒。圭臬星经奥，虫篆丹青广。子云窥未遍，方朔谐太枉。神翰顾不一，体变钟兼两。文传天下口，大字犹在榜。昔献书画图，新诗亦俱往。沧洲动玉陛，宣鹤误一响。三绝自御题，四方尤所仰。嗜酒益疏放，弹琴视天壤。形骸实土木，亲近唯几杖。未曾寄官曹，突兀倚书幌。晚就芸香阁，胡尘昏坱莽。反覆归圣朝，点染无涤荡。老蒙台州掾，泛泛浙江桨。覆穿四明雪，饥拾楢溪橡。空闻紫芝歌，不见杏坛丈。天长眺东南，秋色馀魍魉。别离惨至今，斑白徒怀曩。春深秦山秀，叶坠清渭朗。剧谈王侯门，野税林下鞅。操纸终夕酣，时物集遐想。词场竟疏阔，平昔滥吹奖。百年见存殁，牢落吾安放。萧条阮咸在，出处同世网。他日访江楼，含凄述飘荡。,
夜宿西阁，晓呈元二十一曹长,杜甫,城暗更筹急，楼高雨雪微。稍通绡幕霁，远带玉绳稀。门鹊晨光起，墙乌宿处飞。寒江流甚细，有意待人归。,
写怀二首,杜甫,劳生共乾坤，何处异风俗。冉冉自趋竞，行行见羁束。无贵贱不悲，无富贫亦足。万古一骸骨，邻家递歌哭。鄙夫到巫峡，三岁如转烛。全命甘留滞，忘情任荣辱。朝班及暮齿，日给还脱粟。编蓬石城东，采药山北谷。用心霜雪间，不必条蔓绿。非关故安排，曾是顺幽独。达士如弦直，小人似钩曲。曲直我不知，负暄候樵牧。夜深坐南轩，明月照我膝。惊风翻河汉，梁栋已出日。群生各一宿，飞动自俦匹。吾亦驱其儿，营营为私实。天寒行旅稀，岁暮日月疾。荣名忽中人，世乱如虮虱。古者三皇前，满腹志愿毕。胡为有结绳，陷此胶与漆。祸首燧人氏，厉阶董狐笔。君看灯烛张，转使飞蛾密。放神八极外，俯仰俱萧瑟。终契如往还，得匪合仙术。,
酬韦韶州见寄,杜甫,养拙江湖外，朝廷记忆疏。深惭长者辙，重得故人书。白发丝难理，新诗锦不如。虽无南去雁，看取北来鱼。,
赤甲,杜甫,卜居赤甲迁居新，两见巫山楚水春。炙背可以献天子，美芹由来知野人。荆州郑薛寄书近，蜀客郗岑非我邻。笑接郎中评事饮，病从深酌道吾真。,
久雨期王将军不至,杜甫,天雨萧萧滞茅屋，空山无以慰幽独。锐头将军来何迟，令我心中苦不足。数看黄雾乱玄云，时听严风折乔木。泉源泠泠杂猿狖，泥泞漠漠饥鸿鹄。岁暮穷阴耿未已，人生会面难再得。忆尔腰下铁丝箭，射杀林中雪色鹿。前者坐皮因问毛，知子历险人马劳。异兽如飞星宿落，应弦不碍苍山高。安得突骑只五千，崒然眉骨皆尔曹。走平乱世相催促，一豁明主正郁陶。忆昔范增碎玉斗，未使吴兵著白袍。昏昏阊阖闭氛祲，十月荆南雷怒号。,
送魏二十四司直充岭南掌选崔郎中判官兼寄韦,杜甫,选曹分五岭，使者历三湘。才美膺推荐，君行佐纪纲。佳声斯共远，雅节在周防。明白山涛鉴，嫌疑陆贾装。故人湖外少，春日岭南长。凭报韶州牧，新诗昨寄将。,
奉酬寇十侍御锡见寄四韵，复寄寇,杜甫,往别郇瑕地，于今四十年。来簪御府笔，故泊洞庭船。诗忆伤心处，春深把臂前。南瞻按百越，黄帽待君偏。,
酬郭十五受判官,杜甫,才微岁老尚虚名，卧病江湖春复生。药裹关心诗总废，花枝照眼句还成。只同燕石能星陨，自得隋珠觉夜明。乔口橘洲风浪促，系帆何惜片时程。,
衡州送李大夫七丈勉赴广州,杜甫,斧钺下青冥，楼船过洞庭。北风随爽气，南斗避文星。日月笼中鸟，乾坤水上萍。王孙丈人行，垂老见飘零。第二百三十四卷,
发刘郎浦（浦在石首县，昭烈纳吴女处）,杜甫,挂帆早发刘郎浦，疾风飒飒昏亭午。舟中无日不沙尘，岸上空村尽豺虎。十日北风风未回，客行岁晚晚相催。白头厌伴渔人宿，黄帽青鞋归去来。,
天池,杜甫,天池马不到，岚壁鸟才通。百顷青云杪，层波白石中。郁纡腾秀气，萧瑟浸寒空。直对巫山出，兼疑夏禹功。鱼龙开辟有，菱芡古今同。闻道奔雷黑，初看浴日红。飘零神女雨，断续楚王风。欲问支机石，如临献宝宫。九秋惊雁序，万里狎渔翁。更是无人处，诛茅任薄躬。,
送司马入京,杜甫,群盗至今日，先朝忝从臣。叹君能恋主，久客羡归秦。黄阁长司谏，丹墀有故人。向来论社稷，为话涕沾巾。,
遣忧,杜甫,乱离知又甚，消息苦难真。受谏无今日，临危忆古人。纷纷乘白马，攘攘著黄巾。隋氏留宫室，焚烧何太频。,
宿昔,杜甫,宿昔青门里，蓬莱仗数移。花娇迎杂树，龙喜出平池。落日留王母，微风倚少儿。宫中行乐秘，少有外人知。,
能画,杜甫,能画毛延寿，投壶郭舍人。每蒙天一笑，复似物皆春。政化平如水，皇恩断若神。时时用抵戏，亦未杂风尘。,
收京,杜甫,复道收京邑，兼闻杀犬戎。衣冠却扈从，车驾已还宫。克复成如此，安危在数公。莫令回首地，恸哭起悲风。,
历历,杜甫,历历开元事，分明在眼前。无端盗贼起，忽已岁时迁。巫峡西江外，秦城北斗边。为郎从白首，卧病数秋天。,
送窦九归成都,杜甫,文章亦不尽，窦子才纵横。非尔更苦节，何人符大名。读书云阁观，问绢锦官城。我有浣花竹，题诗须一行。,
遣闷戏呈路十九曹长,杜甫,江浦雷声喧昨夜，春城雨色动微寒。黄鹂并坐交愁湿，白鹭群飞大剧干。晚节渐于诗律细，谁家数去酒杯宽。惟吾最爱清狂客，百遍相看意未阑。,
中宵,杜甫,西阁百寻馀，中宵步绮疏。飞星过水白，落月动沙虚。择木知幽鸟，潜波想巨鱼。亲朋满天地，兵甲少来书。,
题郑十八著作丈,杜甫,台州地阔海冥冥，云水长和岛屿青。乱后故人双别泪，春深逐客一浮萍。酒酣懒舞谁相拽，诗罢能吟不复听。第五桥东流恨水，皇陂岸北结愁亭。贾生对鵩伤王傅，苏武看羊陷贼庭。可念此翁怀直道，也沾新国用轻刑。祢衡实恐遭江夏，方朔虚传是岁星。穷巷悄然车马绝，案头干死读书萤。,
耳聋,杜甫,生年鹖冠子，叹世鹿皮翁。眼复几时暗，耳从前月聋。猿鸣秋泪缺，雀噪晚愁空。黄落惊山树，呼儿问朔风。,
崔氏东山草堂,杜甫,爱汝玉山草堂静，高秋爽气相鲜新。有时自发钟磬响，落日更见渔樵人。盘剥白鸦谷口栗，饭煮青泥坊底芹。何为西庄王给事，柴门空闭锁松筠。,
更题,杜甫,只应踏初雪，骑马发荆州。直怕巫山雨，真伤白帝秋。群公苍玉佩，天子翠云裘。同舍晨趋侍，胡为淹此留。,
戏赠阌乡秦少公短歌,杜甫,去年行宫当太白，朝回君是同舍客。同心不减骨肉亲，每语见许文章伯。今日时清两京道，相逢苦觉人情好。昨夜邀欢乐更无，多才依旧能潦倒。,
十六夜玩月,杜甫,旧挹金波爽，皆传玉露秋。关山随地阔，河汉近人流。谷口樵归唱，孤城笛起愁。巴童浑不寝，半夜有行舟。,
西枝村寻置草堂地，夜宿赞公土室二首,杜甫,出郭眄细岑，披榛得微路。溪行一流水，曲折方屡渡。赞公汤休徒，好静心迹素。昨枉霞上作，盛论岩中趣。怡然共携手，恣意同远步。扪萝涩先登，陟巘眩反顾。要求阳冈暖，苦陟阴岭沍。惆怅老大藤，沈吟屈蟠树。卜居意未展，杖策回且暮。层巅馀落日，早蔓已多露。天寒鸟已归，月出人更静。土室延白光，松门耿疏影。跻攀倦日短，语乐寄夜永。明燃林中薪，暗汲石底井。大师京国旧，德业天机秉。从来支许游，兴趣江湖迥。数奇谪关塞，道广存箕颍。何知戎马间，复接尘事屏。幽寻岂一路，远色有诸岭。晨光稍曚曨，更越西南顶。,
琴台（司马相如宅在州西笮桥，北有琴台）,杜甫,茂陵多病后，尚爱卓文君。酒肆人间世，琴台日暮云。野花留宝靥，蔓草见罗裙。归凤求皇意，寥寥不复闻。,爱情诗，怀古诗
孟冬,杜甫,殊俗还多事，方冬变所为。破甘霜落爪，尝稻雪翻匙。巫峡寒都薄，乌蛮瘴远随。终然减滩濑，暂喜息蛟螭。,
送韦书记赴安西,杜甫,夫子欻通贵，云泥相望悬。白头无藉在，朱绂有哀怜。书记赴三捷，公车留二年。欲浮江海去，此别意苍然。,
王竟携酒，高亦同过，共用寒字,杜甫,卧病荒郊远，通行小径难。故人能领客，携酒重相看。自愧无鲑菜，空烦卸马鞍。移樽劝山简，头白恐风寒。,
留花门,杜甫,北门天骄子，饱肉气勇决。高秋马肥健，挟矢射汉月。自古以为患，诗人厌薄伐。修德使其来，羁縻固不绝。胡为倾国至，出入暗金阙。中原有驱除，隐忍用此物。公主歌黄鹄，君王指白日。连云屯左辅，百里见积雪。长戟鸟休飞，哀笳曙幽咽。田家最恐惧，麦倒桑枝折。沙苑临清渭，泉香草丰洁。渡河不用船，千骑常撇烈。胡尘逾太行，杂种抵京室。花门既须留，原野转萧瑟。,
七月一日题终明府水楼二首,杜甫,高栋曾轩已自凉，秋风此日洒衣裳。翛然欲下阴山雪，不去非无汉署香。绝辟过云开锦绣，疏松夹水奏笙簧。看君宜著王乔履，真赐还疑出尚方。宓子弹琴邑宰日，终军弃繻英妙时。承家节操尚不泯，为政风流今在兹。可怜宾客尽倾盖，何处老翁来赋诗。楚江巫峡半云雨，清簟疏帘看弈棋。,
鹿头山,杜甫,鹿头何亭亭，是日慰饥渴。连山西南断，俯见千里豁。游子出京华，剑门不可越。及兹险阻尽，始喜原野阔。殊方昔三分，霸气曾间发。天下今一家，云端失双阙。悠然想扬马，继起名硉兀。有文令人伤，何处埋尔骨。纡馀脂膏地，惨澹豪侠窟。仗钺非老臣，宣风岂专达。冀公柱石姿，论道邦国活。斯人亦何幸，公镇逾岁月。,
奉送十七舅下邵桂,杜甫,绝域三冬暮，浮生一病身。感深辞舅氏，别后见何人。缥缈苍梧帝，推迁孟母邻。昏昏阻云水，侧望苦伤神。,
季夏送乡弟韶陪黄门从叔朝谒,杜甫,令弟尚为苍水使，名家莫出杜陵人。比来相国兼安蜀，归赴朝廷已入秦。舍舟策马论兵地，拖玉腰金报主身。莫度清秋吟蟋蟀，早闻黄阁画麒麟。,
送十五弟侍御使蜀,杜甫,喜弟文章进，添余别兴牵。数杯巫峡酒，百丈内江船。未息豺狼斗，空催犬马年。归朝多便道，搏击望秋天。,
奉送卿二翁统节度镇军还江陵,杜甫,火旗还锦缆，白马出江城。嘹唳吟笳发，萧条别浦清。寒空巫峡曙，落日渭阳明。留滞嗟衰疾，何时见息兵。,
送孟十二仓曹赴东京选,杜甫,君行别老亲，此去苦家贫。藻镜留连客，江山憔悴人。秋风楚竹冷，夜雪巩梅春。朝夕高堂念，应宜彩服新。,
久客,杜甫,羁旅知交态，淹留见俗情。衰颜聊自哂，小吏最相轻。去国哀王粲，伤时哭贾生。狐狸何足道，豺虎正纵横。,
破船,杜甫,平生江海心，宿昔具扁舟。岂惟青溪上，日傍柴门游。苍皇避乱兵，缅邈怀旧丘。邻人亦已非，野竹独修修。船舷不重扣，埋没已经秋。仰看西飞翼，下愧东逝流。故者或可掘，新者亦易求。所悲数奔窜，白屋难久留。,
送韦郎司直归成都,杜甫,窜身来蜀地，同病得韦郎。天下干戈满，江边岁月长。别筵花欲暮，春日鬓俱苍。为问南溪竹，抽梢合过墙。,
从韦二明府续处觅绵竹,杜甫,华轩蔼蔼他年到，绵竹亭亭出县高。江上舍前无此物，幸分苍翠拂波涛。,
赠王二十四侍御契四十韵（王契，字佐卿，,杜甫,往往虽相见，飘飘愧此身。不关轻绂冕，俱是避风尘。一别星桥夜，三移斗柄春。败亡非赤壁，奔走为黄巾。子去何潇洒，余藏异隐沦。书成无过雁，衣故有悬鹑。恐惧行装数，伶俜卧疾频。晓莺工迸泪，秋月解伤神。会面嗟黧黑，含凄话苦辛。接舆还入楚，王粲不归秦。锦里残丹灶，花溪得钓纶。消中只自惜，晚起索谁亲。伏柱闻周史，乘槎有汉臣。鸳鸿不易狎，龙虎未宜驯。客则挂冠至，交非倾盖新。由来意气合，直取性情真。浪迹同生死，无心耻贱贫。偶然存蔗芋，幸各对松筠。粗饭依他日，穷愁怪此辰。女长裁褐稳，男大卷书匀。漰口江如练，蚕崖雪似银。名园当翠巘，野棹没青蘋。屡喜王侯宅，时邀江海人。追随不觉晚，款曲动弥旬。但使芝兰秀，何烦栋宇邻。山阳无俗物，郑驿正留宾。出入并鞍马，光辉参席珍。重游先主庙，更历少城闉。石镜通幽魄，琴台隐绛唇。送终惟粪土，结爱独荆榛。置酒高林下，观棋积水滨。区区甘累趼，稍稍息劳筋。网聚粘圆鲫，丝繁煮细莼。长歌敲柳瘿，小睡凭藤轮。农月须知课，田家敢忘勤。浮生难去食，良会惜清晨。列国兵戈暗，今王德教淳。要闻除猰貐，休作画麒麟。洗眼看轻薄，虚怀任屈伸。莫令胶漆地，万古重雷陈。,
蚕谷行,杜甫,天下郡国向万城，无有一城无甲兵。焉得铸甲作农器，一寸荒田牛得耕。牛尽耕，蚕亦成。不劳烈士泪滂沱，男谷女丝行复歌。,
寄邛州崔录事,杜甫,邛州崔录事，闻在果园坊。久待无消息，终朝有底忙。应愁江树远，怯见野亭荒。浩荡风尘外，谁知酒熟香。,
立秋雨院中有作,杜甫,山云行绝塞，大火复西流。飞雨动华屋，萧萧梁栋秋。穷途愧知己，暮齿借前筹。已费清晨谒，那成长者谋。解衣开北户，高枕对南楼。树湿风凉进，江喧水气浮。礼宽心有适，节爽病微瘳。主将归调鼎，吾还访旧丘。,
谢严中丞送青城山道士乳酒一瓶,杜甫,山瓶乳酒下青云，气味浓香幸见分。鸣鞭走送怜渔父，洗盏开尝对马军。,
贻华阳柳少府,杜甫,系马乔木间，问人野寺门。柳侯披衣笑，见我颜色温。并坐石下堂，俯视大江奔。火云洗月露，绝壁上朝暾。自非晓相访，触热生病根。南方六七月，出入异中原。老少多暍死，汗逾水浆翻。俊才得之子，筋力不辞烦。指挥当世事，语及戎马存。涕泪溅我裳，悲气排帝阍。郁陶抱长策，义仗知者论。吾衰卧江汉，但愧识玙璠。文章一小技，于道未为尊。起予幸斑白，因是托子孙。俱客古信州，结庐依毁垣。相去四五里，径微山叶繁。时危挹佳士，况免军旅喧。醉从赵女舞，歌鼓秦人盆。子壮顾我伤，我欢兼泪痕。馀生如过鸟，故里今空村。,
舟月对驿近寺,杜甫,更深不假烛，月朗自明船。金刹青枫外，朱楼白水边。城乌啼眇眇，野鹭宿娟娟。皓首江湖客，钩帘独未眠。,
范二员外邈吴十侍御郁特枉驾，阙展待，聊寄,杜甫,暂往比邻去，空闻二妙归。幽栖诚简略，衰白已光辉。野外贫家远，村中好客稀。论文或不愧，肯重款柴扉。,
殿中杨监见示张旭草书图,杜甫,斯人已云亡，草圣秘难得。及兹烦见示，满目一凄恻。悲风生微绡，万里起古色。锵锵鸣玉动，落落群松直。连山蟠其间，溟涨与笔力。有练实先书，临池真尽墨。俊拔为之主，暮年思转极。未知张王后，谁并百代则。呜呼东吴精，逸气感清识。杨公拂箧笥，舒卷忘寝食。念昔挥毫端，不独观酒德。,
正月三日归溪上有作，简院内诸公,杜甫,野外堂依竹，篱边水向城。蚁浮仍腊味，鸥泛已春声。药许邻人劚，书从稚子擎。白头趋幕府，深觉负平生。,
广州段功曹到，得杨五长史书，功曹却归，聊,杜甫,卫青开幕府，杨仆将楼船。汉节梅花外，春城海水边。铜梁书远及，珠浦使将旋。贫病他乡老，烦君万里传。,
园人送瓜,杜甫,江间虽炎瘴，瓜熟亦不早。柏公镇夔国，滞务兹一扫。食新先战士，共少及溪老。倾筐蒲鸽青，满眼颜色好。竹竿接嵌窦，引注来鸟道。沈浮乱水玉，爱惜如芝草。落刃嚼冰霜，开怀慰枯槁。许以秋蒂除，仍看小童抱。东陵迹芜绝，楚汉休征讨。园人非故侯，种此何草草。,
题忠州龙兴寺所居院壁,杜甫,忠州三峡内，井邑聚云根。小市常争米，孤城早闭门。空看过客泪，莫觅主人恩。淹泊仍愁虎，深居赖独园。,
园官送菜,杜甫,清晨蒙菜把，常荷地主恩。守者愆实数，略有其名存。苦苣刺如针，马齿叶亦繁。青青嘉蔬色，埋没在中园。园吏未足怪，世事固堪论。呜呼战伐久，荆棘暗长原。乃知苦苣辈，倾夺蕙草根。小人塞道路，为态何喧喧。又如马齿盛，气拥葵荏昏。点染不易虞，丝麻杂罗纨。一经器物内，永挂粗刺痕。志士采紫芝，放歌避戎轩。畦丁负笼至，感动百虑端。,
秋行官张望督促东渚耗稻向毕清晨遣女奴阿稽,杜甫,东渚雨今足，伫闻粳稻香。上天无偏颇，蒲稗各自长。人情见非类，田家戒其荒。功夫竞搰搰，除草置岸旁。谷者命之本，客居安可忘。青春具所务，勤垦免乱常。吴牛力容易，并驱动莫当。丰苗亦已穊，云水照方塘。有生固蔓延，静一资堤防。督领不无人，提携颇在纲。荆扬风土暖，肃肃候微霜。尚恐主守疏，用心未甚臧。清朝遣婢仆，寄语逾崇冈。西成聚必散，不独陵我仓。岂要仁里誉，感此乱世忙。北风吹蒹葭，蟋蟀近中堂。荏苒百工休，郁纡迟暮伤。,
奉送严公入朝十韵,杜甫,鼎湖瞻望远，象阙宪章新。四海犹多难，中原忆旧臣。与时安反侧，自昔有经纶。感激张天步，从容静塞尘。南图回羽翮，北极捧星辰。漏鼓还思昼，宫莺罢啭春。空留玉帐术，愁杀锦城人。阁道通丹地，江潭隐白蘋。此生那老蜀，不死会归秦。公若登台辅，临危莫爱身。,
赠特进汝阳王二十韵,杜甫,特进群公表，天人夙德升。霜蹄千里骏，风翮九霄鹏。服礼求毫发，推思忘寝兴。圣情常有眷，朝退若无凭。仙醴来浮蚁，奇毛或赐鹰。清关尘不杂，中使日相乘。晚节嬉游简，平居孝义称。自多亲棣萼，谁敢问山陵？学业醇儒富，词华哲匠能。笔飞鸾耸立，章罢凤骞腾。精理通谈笑，忘形向友朋。寸长堪缱绻，一诺岂骄矜？巳忝归曹植，何知对李膺。招要恩屡至，崇重力难胜。披雾初欢夕，高秋爽气澄。樽罍临极浦，凫雁宿张灯。花月穷游宴，炎天避郁蒸。砚寒金井水，檐动玉壶冰。瓢饮唯三径，岩栖在百层。谬持蠡测海，况邑酒如渑。鸿宝宁全秘，丹梯庶可凌。淮王门有客，终不愧孙登。,
送赵十七明府之县,杜甫,连城为宝重，茂宰得才新。山雉迎舟楫，江花报邑人。论交翻恨晚，卧病却愁春。惠爱南翁悦，馀波及老身。,
滟滪堆,杜甫,巨积水中央，江寒出水长。沈牛答云雨，如马戒舟航。天意存倾覆，神功接混茫。干戈连解缆，行止忆垂堂。,
忆昔行,杜甫,忆昔北寻小有洞，洪河怒涛过轻舸。辛勤不见华盖君，艮岑青辉惨么麽。千崖无人万壑静，三步回头五步坐。秋山眼冷魂未归，仙赏心违泪交堕。弟子谁依白茅室，卢老独启青铜锁。巾拂香馀捣药尘，阶除灰死烧丹火。悬圃沧洲莽空阔，金节羽衣飘婀娜。落日初霞闪馀映，倏忽东西无不可。松风涧水声合时，青兕黄熊啼向我。徒然咨嗟抚遗迹，至今梦想仍犹佐。秘诀隐文须内教，晚岁何功使愿果。更讨衡阳董炼师，南浮早鼓潇湘柁。,
送杨六判官使西蕃,杜甫,送远秋风落，西征海气寒。帝京氛祲满，人世别离难。绝域遥怀怒，和亲愿结欢。敕书怜赞普，兵甲望长安。宣命前程急，惟良待士宽。子云清自守，今日起为官。垂泪方投笔，伤时即据鞍。儒衣山鸟怪，汉节野童看。边酒排金醆，夷歌捧玉盘。草轻蕃马健，雪重拂庐干。慎尔参筹画，从兹正羽翰。归来权可取，九万一朝抟。,
江月,杜甫,江月光于水，高楼思杀人。天边长作客，老去一沾巾。玉露团清影，银河没半轮。谁家挑锦字，灭烛翠眉颦。,
中夜,杜甫,中夜江山静，危楼望北辰。长为万里客，有愧百年身。故国风云气，高堂战伐尘。胡雏负恩泽，嗟尔太平人。,
秋清,杜甫,高秋苏病气，白发自能梳。药饵憎加减，门庭闷扫除。杖藜还客拜，爱竹遣儿书。十月江平稳，轻舟进所如。,
秋峡,杜甫,江涛万古峡，肺气久衰翁。不寐防巴虎，全生狎楚童。衣裳垂素发，门巷落丹枫。常怪商山老，兼存翊赞功。,
十七夜对月,杜甫,秋月仍圆夜，江村独老身。卷帘还照客，倚杖更随人。光射潜虬动，明翻宿鸟频。茅斋依橘柚，清切露华新。,
向夕,杜甫,畎亩孤城外，江村乱水中。深山催短景，乔木易高风。鹤下云汀近，鸡栖草屋同。琴书散明烛，长夜始堪终。,
又示两儿,杜甫,令节成吾老，他时见汝心。浮生看物变，为恨与年深。长葛书难得，江州涕不禁。团圆思弟妹，行坐白头吟。,
黄草,杜甫,黄草峡西船不归，赤甲山下行人稀。秦中驿使无消息，蜀道兵戈有是非。万里秋风吹锦水，谁家别泪湿罗衣。莫愁剑阁终堪据，闻道松州已被围。,
同李太守登历下古城员外新亭，亭对鹊湖,杜甫,新亭结构罢，隐见清湖阴。迹籍台观旧，气溟海岳深。圆荷想自昔，遗堞感至今。芳宴此时具，哀丝千古心。主称寿尊客，筵秩宴北林。不阻蓬荜兴，得兼梁甫吟。,
叹庭前甘菊花,杜甫,庭前甘菊移时晚，青蕊重阳不堪摘。明日萧条醉尽醒，残花烂熳开何益。篱边野外多众芳，采撷细琐升中堂。念兹空长大枝叶，结根失所缠风霜。,
戏作俳谐体遣闷二首,杜甫,异俗吁可怪，斯人难并居。家家养乌鬼，顿顿食黄鱼。旧识能为态，新知已暗疏。治生且耕凿，只有不关渠。西历青羌板，南留白帝城。於菟侵客恨，粔籹作人情。瓦卜传神语，畬田费火声。是非何处定，高枕笑浮生。,
法镜寺,杜甫,身危适他州，勉强终劳苦。神伤山行深，愁破崖寺古。婵娟碧鲜净，萧摵寒箨聚。回回山根水，冉冉松上雨。泄云蒙清晨，初日翳复吐。朱甍半光炯，户牖粲可数。拄策忘前期，出萝已亭午。冥冥子规叫，微径不复取。,
第五弟丰独在江左，近三四载寂无消息，觅使,杜甫,乱后嗟吾在，羁栖见汝难。草黄骐骥病，沙晚鶺鴒寒。楚设关城险，吴吞水府宽。十年朝夕泪，衣袖不曾干。闻汝依山寺，杭州定越州。风尘淹别日，江汉失清秋。影盖啼猿树，魂飘结蜃楼。明年下春水，东尽白云求。,
过客相寻,杜甫,穷老真无事，江山已定居。地幽忘盥栉，客至罢琴书。挂壁移筐果，呼儿问煮鱼。时闻系舟楫，及此问吾庐。,
孟仓曹步趾领新酒酱二物满器见遗老夫,杜甫,楚岸通秋屐，胡床面夕畦。藉糟分汁滓，瓮酱落提携。饭粝添香味，朋来有醉泥。理生那免俗，方法报山妻。,
出郭,杜甫,霜露晚凄凄，高天逐望低。远烟盐井上，斜景雪峰西。故国犹兵马，他乡亦鼓鼙。江城今夜客，还与旧乌啼。,
行次盐亭县聊题四韵奉简严遂州蓬州两使君咨,杜甫,马首见盐亭，高山拥县青。云溪花淡淡，春郭水泠泠。全蜀多名士，严家聚德星。长歌意无极，好为老夫听。,
进艇,杜甫,南京久客耕南亩，北望伤神坐北窗。昼引老妻乘小艇，晴看稚子浴清江。俱飞蛱蝶元相逐，并蒂芙蓉本自双。茗饮蔗浆携所有，瓷罂无谢玉为缸。,
得房公池鹅,杜甫,房相西亭鹅一群，眠沙泛浦白于云。凤凰池上应回首，为报笼随王右军。,
诣徐卿觅果栽,杜甫,草堂少花今欲栽，不问绿李与黄梅。石笋街中却归去，果园坊里为求来。,
送韩十四江东省觐,杜甫,兵戈不见老莱衣，叹息人间万事非。我已无家寻弟妹，君今何处访庭闱。黄牛峡静滩声转，白马江寒树影稀。此别应须各努力，故乡犹恐未同归。,
凭韦少府班觅松树子栽,杜甫,落落出群非榉柳，青青不朽岂杨梅。欲存老盖千年意，为觅霜根数寸栽。,
奉送蜀州柏二别驾将中丞命赴江陵，起居卫尚,杜甫,中丞问俗画熊频，爱弟传书彩鹢新。迁转五州防御使，起居八座太夫人。楚宫腊送荆门水，白帝云偷碧海春。报与惠连诗不惜，知吾斑鬓总如银。,
王十七侍御抡许携酒至草堂，奉寄此诗，便请,杜甫,老夫卧稳朝慵起，白屋寒多暖始开。江鹳巧当幽径浴，邻鸡还过短墙来。绣衣屡许携家酝，皂盖能忘折野梅。戏假霜威促山简，须成一醉习池回。,
送殿中杨监赴蜀见相公（杜鸿渐镇蜀，辟杨炎,杜甫,去水绝还波，泄云无定姿。人生在世间，聚散亦暂时。离别重相逢，偶然岂定期。送子清秋暮，风物长年悲。豪俊贵勋业，邦家频出师。相公镇梁益，军事无孑遗。解榻再见今，用才复择谁。况子已高位，为郡得固辞。难拒供给费，慎哀渔夺私。干戈未甚息，纪纲正所持。泛舟巨石横，登陆草露滋。山门日易久，当念居者思。,
秋日荆南送石首薛明府辞满告别奉寄薛尚书颂,杜甫,南征为客久，西候别君初。岁满归凫舄，秋来把雁书。荆门留美化，姜被就离居。闻道和亲入，垂名报国馀。连枝不日并，八座几时除。往者胡星孛，恭惟汉网疏。风尘相澒洞，天地一丘墟。殿瓦鸳鸯坼，宫帘翡翠虚。钩陈摧徼道，枪櫐失储胥。文物陪巡守，亲贤病拮据。公时呵猰貐，首唱却鲸鱼。势惬宗萧相，材非一范睢。尸填太行道，血走浚仪渠。滏口师仍会，函关愤已摅。紫微临大角，皇极正乘舆。赏从频峨冕，殊私再直庐。岂惟高卫霍，曾是接应徐。降集翻翔凤，追攀绝众狙。侍臣双宋玉，战策两穰苴。鉴澈劳悬镜，荒芜已荷锄。向来披述作，重此忆吹嘘。白发甘凋丧，青云亦卷舒。经纶功不朽，跋涉体何如。应讶耽湖橘，常餐占野蔬。十年婴药饵，万里狎樵渔。扬子淹投阁，邹生惜曳裾。但惊飞熠耀，不记改蟾蜍。烟雨封巫峡，江淮略孟诸。汤池虽险固，辽海尚填淤。努力输肝胆，休烦独起予。,
催宗文树鸡栅,杜甫,吾衰怯行迈，旅次展崩迫。愈风传乌鸡，秋卵方漫吃。自春生成者，随母向百翮。驱趁制不禁，喧呼山腰宅。课奴杀青竹，终日憎赤帻。蹋藉盘案翻，塞蹊使之隔。墙东有隙地，可以树高栅。避热时来归，问儿所为迹。织笼曹其内，令人不得掷。稀间可突过，觜爪还污席。我宽蝼蚁遭，彼免狐貉厄。应宜各长幼，自此均勍敌。笼栅念有修，近身见损益。明明领处分，一一当剖析。不昧风雨晨，乱离减忧戚。其流则凡鸟，其气心匪石。倚赖穷岁晏，拨烦去冰释。未似尸乡翁，拘留盖阡陌。,
别常征君,杜甫,儿扶犹杖策，卧病一秋强。白发少新洗，寒衣宽总长。故人忧见及，此别泪相忘。各逐萍流转，来书细作行。,
过南岳入洞庭湖,杜甫,洪波忽争道，岸转异江湖。鄂渚分云树，衡山引舳舻。翠牙穿裛桨，碧节上寒蒲。病渴身何去，春生力更无。壤童犁雨雪，渔屋架泥涂。欹侧风帆满，微冥水驿孤。悠悠回赤壁，浩浩略苍梧。帝子留遗恨，曹公屈壮图。圣朝光御极，残孽驻艰虞。才淑随厮养，名贤隐锻炉。邵平元入汉，张翰后归吴。莫怪啼痕数，危樯逐夜乌。,
八哀诗·故司徒李公光弼,杜甫,司徒天宝末，北收晋阳甲。胡骑攻吾城，愁寂意不惬。人安若泰山，蓟北断右胁。朔方气乃苏，黎首见帝业。二宫泣西郊，九庙起颓压。未散河阳卒，思明伪臣妾。复自碣石来，火焚乾坤猎。高视笑禄山，公又大献捷。异王册崇勋，小敌信所怯。拥兵镇河汴，千里初妥帖。青蝇纷营营，风雨秋一叶。内省未入朝，死泪终映睫。大屋去高栋，长城扫遗堞。平生白羽扇，零落蛟龙匣。雅望与英姿，恻怆槐里接。三军晦光彩，烈士痛稠叠。直笔在史臣，将来洗箱箧。吾思哭孤冢，南纪阻归楫。扶颠永萧条，未济失利涉。疲苶竟何人，洒涕巴东峡。,
崔评事弟许相迎不到应虑老夫见泥雨…必愆佳,杜甫,江阁要宾许马迎，午时起坐自天明。浮云不负青春色，细雨何孤白帝城。身过花间沾湿好，醉于马上往来轻。虚疑皓首冲泥怯，实少银鞍傍险行。,
宗武生日,杜甫,小子何时见，高秋此日生。自从都邑语，已伴老夫名。诗是吾家事，人传世上情。熟精文选理，休觅彩衣轻。凋瘵筵初秩，欹斜坐不成。流霞分片片，涓滴就徐倾。,
重送刘十弟判官,杜甫,分源豕韦派，别浦雁宾秋。年事推兄忝，人才觉弟优。经过辨丰剑，意气逐吴钩。垂翅徒衰老，先鞭不滞留。本枝凌岁晚，高义豁穷愁。他日临江待，长沙旧驿楼。,
览柏中允兼子侄数人除官制词因述父子兄弟四,杜甫,纷然丧乱际，见此忠孝门。蜀中寇亦甚，柏氏功弥存。深诚补王室，戮力自元昆。三止锦江沸，独清玉垒昏。高名入竹帛，新渥照乾坤。子弟先卒伍，芝兰叠玙璠。同心注师律，洒血在戎轩。丝纶实具载，绂冕已殊恩。奉公举骨肉，诛叛经寒温。金甲雪犹冻，朱旗尘不翻。每闻战场说，欻激懦气奔。圣主国多盗，贤臣官则尊。方当节钺用，必绝祲沴根。吾病日回首，云台谁再论。作歌挹盛事，推毂期孤鶱。,
相逢歌赠严二别驾,杜甫,我行入东川，十步一回首。成都乱罢气萧飒，浣花草堂亦何有。梓中豪俊大者谁，本州从事知名久。把臂开尊饮我酒，酒酣击剑蛟龙吼。乌帽拂尘青螺粟，紫衣将炙绯衣走。铜盘烧蜡光吐日，夜如何其初促膝。黄昏始扣主人门，谁谓俄顷胶在漆。万事尽付形骸外，百年未见欢娱毕。神倾意豁真佳士，久客多忧今愈疾。高视乾坤又可愁，一躯交态同悠悠。垂老遇君未恨晚，似君须向古人求。,
赤霄行,杜甫,孔雀未知牛有角，渴饮寒泉逢牴触。赤霄悬圃须往来，翠尾金花不辞辱。江中淘河吓飞燕，衔泥却落羞华屋。皇孙犹曾莲勺困，卫庄见贬伤其足。老翁慎莫怪少年，葛亮贵和书有篇。丈夫垂名动万年，记忆细故非高贤。,
白帝城最高楼,杜甫,城尖径昃旌旆愁，独立缥缈之飞楼。峡坼云霾龙虎卧，江清日抱鼋鼍游。扶桑西枝对断石，弱水东影随长流。杖藜叹世者谁子，泣血迸空回白头。,
闻惠二过东溪特一送（以下七首，吴若本逸诗,杜甫,惠子白驹瘦，归溪唯病身。皇天无老眼，空谷滞斯人。崖蜜松花熟，山杯竹叶新。柴门了无事，黄绮未称臣。,
李盐铁二首（一首题作李监宅，已见第九卷中,杜甫,落叶春风起，高城烟雾开。杂花分户映，娇燕入檐回。一见能倾产，虚怀只爱才。盐官虽绊骥，名是汉庭来。,
别张十三建封,杜甫,尝读唐实录，国家草昧初。刘裴建首义，龙见尚踌躇。秦王拨乱姿，一剑总兵符。汾晋为丰沛，暴隋竟涤除。宗臣则庙食，后祀何疏芜。彭城英雄种，宜膺将相图。尔惟外曾孙，倜傥汗血驹。眼中万少年，用意尽崎岖。相逢长沙亭，乍问绪业馀。乃吾故人子，童丱联居诸。挥手洒衰泪，仰看八尺躯。内外名家流，风神荡江湖。范云堪晚友，嵇绍自不孤。择材征南幕，湖落回鲸鱼。载感贾生恸，复闻乐毅书。主忧急盗贼，师老荒京都。旧丘岂税驾，大厦倾宜扶。君臣各有分，管葛本时须。虽当霰雪严，未觉栝柏枯。高义在云台，嘶鸣望天衢。羽人扫碧海，功业竟何如。,
遣愁,杜甫,养拙蓬为户，茫茫何所开。江通神女馆，地隔望乡台。渐惜容颜老，无由弟妹来。兵戈与人事，回首一悲哀。,
句,杜甫,寒食少天气，东风多柳花。（见《合璧事类》）小桃知客意，春尽始开花。（见《合璧事类》）,
官定后戏赠（时免河西尉，为右卫率府兵曹）,杜甫,不作河西尉，凄凉为折腰。老夫怕趋走，率府且逍遥。耽酒须微禄，狂歌托圣朝。故山归兴尽，回首向风飙。,
送许八拾遗归江宁觐省甫昔时尝客游此县图样,杜甫,诏许辞中禁，慈颜赴北堂。圣朝新孝理，祖席倍辉光。内帛擎偏重，宫衣著更香。淮阴清夜驿，京口渡江航。春隔鸡人昼，秋期燕子凉。赐书夸父老，寿酒乐城隍。看画曾饥渴，追踪恨淼茫。虎头金粟影，神妙独难忘。,
早秋苦热，堆案相仍（时任华州司功）,杜甫,七月六日苦炎热，对食暂餐还不能。每愁夜中自足蝎，况乃秋后转多蝇。束带发狂欲大叫，簿书何急来相仍。南望青松架短壑，安得赤脚蹋层冰。,
不归,杜甫,河间尚征伐，汝骨在空城。从弟人皆有，终身恨不平。数金怜俊迈，总角爱聪明。面上三年土，春风草又生。,
赴青城县出成都，寄陶、王二少尹,杜甫,老耻妻孥笑，贫嗟出入劳。客情投异县，诗态忆吾曹。东郭沧江合，西山白雪高。文章差底病，回首兴滔滔。,
昼梦,杜甫,二月饶睡昏昏然，不独夜短昼分眠。桃花气暖眼自醉，春渚日落梦相牵。故乡门巷荆棘底，中原君臣豺虎边。安得务农息战斗，普天无吏横索钱。,
泛江送魏十八仓曹还京，因寄岑中允参、范郎,杜甫,迟日深春水，轻舟送别筵。帝乡愁绪外，春色泪痕边。见酒须相忆，将诗莫浪传。若逢岑与范，为报各衰年。,
上牛头寺（牛头山在郪县西南，下有长乐寺）,杜甫,青山意不尽，衮衮上牛头。无复能拘碍，真成浪出游。花浓春寺静，竹细野池幽。何处莺啼切，移时独未休。,
得舍弟观书自中都已达江陵，今兹暮春月末，,杜甫,尔到江陵府，何时到峡州。乱难生有别，聚集病应瘳。飒飒开啼眼，朝朝上水楼。老身须付托，白骨更何忧。,
喜观即到，复题短篇二首,杜甫,巫峡千山暗，终南万里春。病中吾见弟，书到汝为人。意答儿童问，来经战伐新。泊船悲喜后，款款话归秦。待尔嗔乌鹊，抛书示鶺鴒。枝间喜不去，原上急曾经。江阁嫌津柳，风帆数驿亭。应论十年事，愁绝始星星。,
题桃树,杜甫,小径升堂旧不斜，五株桃树亦从遮。高秋总喂贫人实，来岁还舒满眼花。帘户每宜通乳燕，儿童莫信打慈鸦。寡妻群盗非今日，天下车书正一家。,
龙门阁,杜甫,清江下龙门，绝壁无尺土。长风驾高浪，浩浩自太古。危途中萦盘，仰望垂线缕。滑石欹谁凿，浮梁袅相拄。目眩陨杂花，头风吹过雨。百年不敢料，一坠那得取。饱闻经瞿塘，足见度大庾。终身历艰险，恐惧从此数。,
桔柏渡,杜甫,青冥寒江渡，驾竹为长桥。竿湿烟漠漠，江永风萧萧。连笮动袅娜，征衣飒飘飖。急流鸨鹢散，绝岸鼋鼍骄。西辕自兹异，东逝不可要。高通荆门路，阔会沧海潮。孤光隐顾眄，游子怅寂寥。无以洗心胸，前登但山椒。,
薄游,杜甫,淅淅风生砌，团团日隐墙。遥空秋雁灭，半岭暮云长。病叶多先坠，寒花只暂香。巴城添泪眼，今夜复清光。,
句,杜甫,君看墙头桃树花，尽是行人眼中血。,
送鲜于万州迁巴州（鲜于炅乃仲通子，有父风,杜甫,京兆先时杰，琳琅照一门。朝廷偏注意，接近与名藩。祖帐排舟数，寒江触石喧。看君妙为政，他日有殊恩。,
句,杜甫,狨掷寒条马见惊。,
送李功曹之荆州充郑侍御判官重赠,杜甫,曾闻宋玉宅，每欲到荆州。此地生涯晚，遥悲水国秋。孤城一柱观，落日九江流。使者虽光彩，青枫远自愁。,
凭孟仓曹将书觅土娄旧庄,杜甫,平居丧乱后，不到洛阳岑。为历云山问，无辞荆棘深。北风黄叶下，南浦白头吟。十载江湖客，茫茫迟暮心。,
陪王使君晦日泛江就黄家亭子二首,杜甫,山豁何时断，江平不肯流。稍知花改岸，始验鸟随舟。结束多红粉，欢娱恨白头。非君爱人客，晦日更添愁。有径金沙软，无人碧草芳。野畦连蛱蝶，江槛俯鸳鸯。日晚烟花乱，风生锦绣香。不须吹急管，衰老易悲伤。,
百舌,杜甫,百舌来何处，重重只报春。知音兼众语，整翮岂多身。花密藏难见，枝高听转新。过时如发口，君侧有谗人。,
黄鱼,杜甫,日见巴东峡，黄鱼出浪新。脂膏兼饲犬，长大不容身。筒桶相沿久，风雷肯为神。泥沙卷涎沫，回首怪龙鳞。,
奉酬李都督表丈早春作,杜甫,力疾坐清晓，来时悲早春。转添愁伴客，更觉老随人。红入桃花嫩，青归柳叶新。望乡应未已，四海尚风尘。,
归梦,杜甫,道路时通塞，江山日寂寥。偷生唯一老，伐叛已三朝。雨急青枫暮，云深黑水遥。梦归归未得，不用楚辞招。,
因崔五侍御寄高彭州一绝,杜甫,百年已过半，秋至转饥寒。为问彭州牧，何时救急难。,
王录事许修草堂资不到聊小诘,杜甫,为嗔王录事，不寄草堂赀。昨属愁春雨，能忘欲漏时。,
绝句六首,杜甫,日出篱东水，云生舍北泥。竹高鸣翡翠，沙僻舞鹍鸡。蔼蔼花蕊乱，飞飞蜂蝶多。幽栖身懒动，客至欲如何。凿井交棕叶，开渠断竹根。扁舟轻褭缆，小径曲通村。舍下笋穿壁，庭中藤刺檐。地晴丝冉冉，江白草纤纤。江动月移石，溪虚云傍花。鸟栖知故道，帆过宿谁家。,
丈人山,杜甫,自为青城客，不唾青城地。为爱丈人山，丹梯近幽意。丈人祠西佳气浓，缘云拟住最高峰。扫除白发黄精在，君看他时冰雪容。,
李司马桥了承高使君自成都回,杜甫,向来江上手纷纷，三日成功事出群。已传童子骑青竹，总拟桥东待使君。,
重赠郑钅柬绝句,杜甫,郑子将行罢使臣，囊无一物献尊亲。江山路远羁离日，裘马谁为感激人。,
七月三日亭午已后较热退晚加小凉稳睡…呈元,杜甫,今兹商用事，馀热亦已末。衰年旅炎方，生意从此活。亭午减汗流，北邻耐人聒。晚风爽乌匼，筋力苏摧折。闭目逾十旬，大江不止渴。退藏恨雨师，健步闻旱魃。园蔬抱金玉，无以供采掇。密云虽聚散，徂暑终衰歇。前圣慎焚巫，武王亲救暍。阴阳相主客，时序递回斡。洒落唯清秋，昏霾一空阔。萧萧紫塞雁，南向欲行列。欻思红颜日，霜露冻阶闼。胡马挟雕弓，鸣弦不虚发。长鈚逐狡兔，突羽当满月。惆怅白头吟，萧条游侠窟。临轩望山阁，缥缈安可越。高人炼丹砂，未念将朽骨。少壮迹颇疏，欢乐曾倏忽。杖藜风尘际，老丑难翦拂。吾子得神仙，本是池中物。贱夫美一睡，烦促婴词笔。,
送段功曹归广州,杜甫,南海春天外，功曹几月程。峡云笼树小，湖日落船明。交趾丹砂重，韶州白葛轻。幸君因旅客，时寄锦官城。,
秋日荆南述怀三十韵,杜甫,昔承推奖分，愧匪挺生材。迟暮宫臣忝，艰危衮职陪。扬镳随日驭，折槛出云台。罪戾宽犹活，干戈塞未开。星霜玄鸟变，身世白驹催。伏枕因超忽，扁舟任往来。九钻巴噀火，三蛰楚祠雷。望帝传应实，昭王问不回。蛟螭深作横，豺虎乱雄猜。素业行已矣，浮名安在哉。琴乌曲怨愤，庭鹤舞摧颓。秋雨漫湘水，阴风过岭梅。苦摇求食尾，常曝报恩腮。结舌防谗柄，探肠有祸胎。苍茫步兵哭，展转仲宣哀。饥籍家家米，愁征处处杯。休为贫士叹，任受众人咍。得丧初难识，荣枯划易该。差池分组冕，合沓起蒿莱。不必伊周地，皆知屈宋才。汉庭和异域，晋史坼中台。霸业寻常体，忠臣忌讳灾。群公纷戮力，圣虑窅裴回。数见铭钟鼎，真宜法斗魁。愿闻锋镝铸，莫使栋梁摧。盘石圭多翦，凶门毂少推。垂旒资穆穆，祝网但恢恢。赤雀翻然至，黄龙讵假媒。贤非梦傅野，隐类凿颜坯。自古江湖客，冥心若死灰。,
魏十四侍御就敝庐相别,杜甫,有客骑骢马，江边问草堂。远寻留药价，惜别到文场。入幕旌旗动，归轩锦绣香。时应念衰疾，书疏及沧浪。,
公安送李二十九弟晋肃入蜀，余下沔鄂,杜甫,正解柴桑缆，仍看蜀道行。樯乌相背发，塞雁一行鸣。南纪连铜柱，西江接锦城。凭将百钱卜，飘泊问君平。,
阻雨不得归瀼西甘林,杜甫,三伏适已过，骄阳化为霖。欲归瀼西宅，阻此江浦深。坏舟百版坼，峻岸复万寻。篙工初一弃，恐泥劳寸心。伫立东城隅，怅望高飞禽。草堂乱悬圃，不隔昆仑岑。昏浑衣裳外，旷绝同层阴。园甘长成时，三寸如黄金。诸侯旧上计，厥贡倾千林。邦人不足重，所迫豪吏侵。客居暂封殖，日夜偶瑶琴。虚徐五株态，侧塞烦胸襟。焉得辍两足，杖藜出岖嶔。条流数翠实，偃息归碧浔。拂拭乌皮几，喜闻樵牧音。令儿快搔背，脱我头上簪。,
甘林,杜甫,舍舟越西冈，入林解我衣。青刍适马性，好鸟知人归。晨光映远岫，夕露见日晞。迟暮少寝食，清旷喜荆扉。经过倦俗态，在野无所违。试问甘藜藿，未肯羡轻肥。喧静不同科，出处各天机。勿矜朱门是，陋此白屋非。明朝步邻里，长老可以依。时危赋敛数，脱粟为尔挥。相携行豆田，秋花霭菲菲。子实不得吃，货市送王畿。尽添军旅用，迫此公家威。主人长跪问，戎马何时稀。我衰易悲伤，屈指数贼围。劝其死王命，慎莫远奋飞。,
秋尽,杜甫,秋尽东行且未回，茅斋寄在少城隈。篱边老却陶潜菊，江上徒逢袁绍杯。雪岭独看西日落，剑门犹阻北人来。不辞万里长为客，怀抱何时得好开。,
赠田九判官,杜甫,崆峒使节上青霄，河陇降王款圣朝。宛马总肥春苜蓿，将军只数汉嫖姚。陈留阮瑀谁争长，京兆田郎早见招。麾下赖君才并入，独能无意向渔樵。,
君不见，简苏徯,杜甫,君不见道边废弃池，君不见前者摧折桐。百年死树中琴瑟，一斛旧水藏蛟龙。丈夫盖棺事始定，君今幸未成老翁，何恨憔悴在山中。深山穷谷不可处，霹雳魍魉兼狂风。,
晓望白帝城盐山,杜甫,徐步移班杖，看山仰白头。翠深开断壁，红远结飞楼。日出清江望，暄和散旅愁。春城见松雪，始拟进归舟。,
白凫行,杜甫,君不见黄鹄高于五尺童，化为白凫似老翁。故畦遗穗已荡尽，天寒岁暮波涛中。鳞介腥膻素不食，终日忍饥西复东。鲁门鶢鶋亦蹭蹬，闻道如今犹避风。,
奉赠严八阁老,杜甫,扈圣登黄阁，明公独妙年。蛟龙得云雨，雕鹗在秋天。客礼容疏放，官曹可接联。新诗句句好，应任老夫传。,
奉赠太常张卿垍二十韵,杜甫,方丈三韩外，昆仑万国西。建标天地阔，诣绝古今迷。气得神仙迥，恩承雨露低。相门清议众，儒术大名齐。轩冕罗天阙，琳琅识介圭。伶官诗必诵，夔乐典犹嵇。健笔凌鹦鹉，铦锋莹鷿鹈。友于皆挺拔，公望各端倪。通籍逾青琐，亨衢照紫泥。灵虬传夕箭，归马散霜蹄。能事闻重译，嘉谟及远黎。弼谐方一展，班序更何跻。适越空颠踬，游梁竟惨凄。谬知终画虎，微分是醯鸡。萍泛无休日，桃阴想旧蹊。吹嘘人所羡，腾跃事仍睽。碧海真难涉，青云不可梯。顾深惭锻炼，材小辱提携。槛束哀猿叫，枝惊夜鹊栖。几时陪羽猎，应指钓璜溪。,
湘江宴饯裴二端公赴道州,杜甫,白日照舟师，朱旗散广川。群公饯南伯，肃肃秩初筵。鄙人奉末眷，佩服自早年。义均骨肉地，怀抱罄所宣。盛名富事业，无取愧高贤。不以丧乱婴，保爱金石坚。计拙百僚下，气苏君子前。会合苦不久，哀乐本相缠。交游飒向尽，宿昔浩茫然。促觞激百虑，掩抑泪潺湲。热云集曛黑，缺月未生天。白团为我破，华烛蟠长烟。鸹鹖催明星，解袂从此旋。上请减兵甲，下请安井田。永念病渴老，附书远山巅。,
苏大侍御访江浦，赋八韵记异,杜甫,庞公不浪出，苏氏今有之。再闻诵新作，突过黄初诗。乾坤几反覆，扬马宜同时。今晨清镜中，胜食斋房芝。余发喜却变，白间生黑丝。昨夜舟火灭，湘娥帘外悲。百灵未敢散，风破寒江迟。,
入衡州,杜甫,兵革自久远，兴衰看帝王。汉仪甚照耀，胡马何猖狂。老将一失律，清边生战场。君臣忍瑕垢，河岳空金汤。重镇如割据，轻权绝纪纲。军州体不一，宽猛性所将。嗟彼苦节士，素于圆凿方。寡妻从为郡，兀者安堵墙。凋弊惜邦本，哀矜存事常。旌麾非其任，府库实过防。恕己独在此，多忧增内伤。偏裨限酒肉，卒伍单衣裳。元恶迷是似，聚谋泄康庄。竟流帐下血，大降湖南殃。烈火发中夜，高烟焦上苍。至今分粟帛，杀气吹沅湘。福善理颠倒，明征天莽茫。销魂避飞镝，累足穿豺狼。隐忍枳棘刺，迁延胝趼疮。远归儿侍侧，犹乳女在旁。久客幸脱免，暮年惭激昂。萧条向水陆，汩没随鱼商。报主身已老，入朝病见妨。悠悠委薄俗，郁郁回刚肠。参错走洲渚，舂容转林篁。片帆左郴岸，通郭前衡阳。华表云鸟埤，名园花草香。旗亭壮邑屋，烽橹蟠城隍。中有古刺史，盛才冠岩廊。扶颠待柱石，独坐飞风霜。昨者间琼树，高谈随羽觞。无论再缱绻，已是安苍黄。剧孟七国畏，马卿四赋良。门阑苏生在，勇锐白起强。问罪富形势，凯歌悬否臧。氛埃期必扫，蚊蚋焉能当。橘井旧地宅，仙山引舟航。此行厌暑雨，厥土闻清凉。诸舅剖符近，开缄书札光。频繁命屡及，磊落字百行。江总外家养，谢安乘兴长。下流匪珠玉，择木羞鸾皇。我师嵇叔夜，世贤张子房。柴荆寄乐土，鹏路观翱翔。,
赠高式颜,杜甫,昔别是何处，相逢皆老夫。故人还寂寞，削迹共艰虞。自失论文友，空知卖酒垆。平生飞动意，见尔不能无。,
因许八奉寄江宁旻上人,杜甫,不见旻公三十年，封书寄与泪潺湲。旧来好事今能否，老去新诗谁与传。棋局动随寻涧竹，袈裟忆上泛湖船。闻君话我为官在，头白昏昏只醉眠。,
热三首,杜甫,雷霆空霹雳，云雨竟虚无。炎赫衣流汗，低垂气不苏。乞为寒水玉，愿作冷秋菰。何似儿童岁，风凉出舞雩。瘴云终不灭，泸水复西来。闭户人高卧，归林鸟却回。峡中都似火，江上只空雷。想见阴宫雪，风门飒踏开。朱李沈不冷，雕胡炊屡新。将衰骨尽痛，被褐味空频。欻翕炎蒸景，飘摇征戍人。十年可解甲，为尔一沾巾。,
夏夜李尚书筵送宇文石首赴县联句,杜甫,爱客尚书贵，之官宅相贤。--杜甫酒香倾坐侧，帆影驻江边。--李之芳翟表郎官瑞，凫看令宰仙。--崔彧雨稀云叶断，夜久烛花偏。--杜甫数语欹纱帽，高文掷彩笺。--李之芳兴饶行处乐，离惜醉中眠。--崔彧单父长多暇，河阳实少年。--杜甫客居逢自出，为别几凄然。--李之芳,
观李固请司马弟山水图三首,杜甫,简易高人意，匡床竹火炉。寒天留远客，碧海挂新图。虽对连山好，贪看绝岛孤。群仙不愁思，冉冉下蓬壶。方丈浑连水，天台总映云。人间长见画，老去恨空闻。范蠡舟偏小，王乔鹤不群。此生随万物，何路出尘氛。高浪垂翻屋，崩崖欲压床。野桥分子细，沙岸绕微茫。红浸珊瑚短，青悬薜荔长。浮查并坐得，仙老暂相将。,
九日五首,杜甫,重阳独酌杯中酒，抱病起登江上台。竹叶于人既无分，菊花从此不须开。殊方日落玄猿哭，旧国霜前白雁来。弟妹萧条各何往，干戈衰谢两相催。旧日重阳日，传杯不放杯。即今蓬鬓改，但愧菊花开。北阙心长恋，西江首独回。茱萸赐朝士，难得一枝来。旧与苏司业，兼随郑广文。采花香泛泛，坐客醉纷纷。野树歌还倚，秋砧醒却闻。欢娱两冥漠，西北有孤云。故里樊川菊，登高素浐源。他时一笑后，今日几人存。巫峡蟠江路，终南对国门。系舟身万里，伏枕泪双痕。为客裁乌帽，从儿具绿尊。佳辰对群盗，愁绝更谁论。,重阳节，思念诗
送元二适江左,杜甫,乱后今相见，秋深复远行。风尘为客日，江海送君情。晋室丹阳尹，公孙白帝城。经过自爱惜，取次莫论兵。,
王十五司马弟出郭相访兼遗营草堂资,杜甫,客里何迁次，江边正寂寥。肯来寻一老，愁破是今朝。忧我营茅栋，携钱过野桥。他乡唯表弟，还往莫辞遥。,
凭何十一少府邕觅桤木栽,杜甫,草堂堑西无树林，非子谁复见幽心。饱闻桤木三年大，与致溪边十亩阴。,
为农,杜甫,锦里烟尘外，江村八九家。圆荷浮小叶，细麦落轻花。卜宅从兹老，为农去国赊。远惭句漏令，不得问丹砂。,
送李卿晔（晔，淮安忠公琇之子，时以罪贬岭,杜甫,王子思归日，长安已乱兵。沾衣问行在，走马向承明。暮景巴蜀僻，春风江汉清。晋山虽自弃，魏阙尚含情。,
舍弟占归草堂检校聊示此诗,杜甫,久客应吾道，相随独尔来。孰知江路近，频为草堂回。鹅鸭宜长数，柴荆莫浪开。东林竹影薄，腊月更须栽。,
奉待严大夫,杜甫,殊方又喜故人来，重镇还须济世才。常怪偏裨终日待，不知旌节隔年回。欲辞巴徼啼莺合，远下荆门去鹢催。身老时危思会面，一生襟抱向谁开。,
泛江,杜甫,方舟不用楫，极目总无波。长日容杯酒，深江净绮罗。乱离还奏乐，飘泊且听歌。故国流清渭，如今花正多。,
春远,杜甫,肃肃花絮晚，菲菲红素轻。日长唯鸟雀，春远独柴荆。数有关中乱，何曾剑外清。故乡归不得，地入亚夫营。,描写春天，思乡诗
释闷,杜甫,四海十年不解兵，犬戎也复临咸京。失道非关出襄野，扬鞭忽是过胡城。豺狼塞路人断绝。烽火照夜尸纵横。天子亦应厌奔走，群公固合思升平。但恐诛求不改辙，闻道嬖孽能全生。江边老翁错料事，眼暗不见风尘清。,
江亭王阆州筵饯萧遂州,杜甫,离亭非旧国，春色是他乡。老畏歌声断，愁随舞曲长。二天开宠饯，五马烂生光。川路风烟接，俱宜下凤凰。,
滕王亭子,杜甫,君王台榭枕巴山，万丈丹梯尚可攀。春日莺啼修竹里，仙家犬吠白云间。清江锦石伤心丽，嫩蕊浓花满目班。人到于今歌出牧，来游此地不知还。,
滕王亭子,杜甫,寂寞春山路，君王不复行。古墙犹竹色，虚阁自松声。鸟雀荒村暮，云霞过客情。尚思歌吹入，千骑把霓旌。,
游修觉寺,杜甫,野寺江天豁，山扉花竹幽。诗应有神助，吾得及春游。径石相萦带，川云自去留。禅枝宿众鸟，漂转暮归愁。,
巫山县汾州唐使君十八弟宴别，兼诸公携酒乐,杜甫,卧病巴东久，今年强作归。故人犹远谪，兹日倍多违。接宴身兼杖，听歌泪满衣。诸公不相弃，拥别惜光辉。,
答郑十七郎一绝,杜甫,雨后过畦润，花残步屐迟。把文惊小陆，好客见当时。,
客居,杜甫,客居所居堂，前江后山根。下堑万寻岸，苍涛郁飞翻。葱青众木梢，邪竖杂石痕。子规昼夜啼，壮士敛精魂。峡开四千里，水合数百源。人虎相半居，相伤终两存。蜀麻久不来，吴盐拥荆门。西南失大将，商旅自星奔。今又降元戎，已闻动行轩。舟子候利涉，亦凭节制尊。我在路中央，生理不得论。卧愁病脚废，徐步视小园。短畦带碧草，怅望思王孙。凤随其皇去，篱雀暮喧繁。览物想故国，十年别荒村。日暮归几翼，北林空自昏。安得覆八溟，为君洗乾坤。稷契易为力，犬戎何足吞。儒生老无成，臣子忧四番。箧中有旧笔，情至时复援。,
答杨梓州,杜甫,闷到房公池水头，坐逢杨子镇东州。却向青溪不相见，回船应载阿戎游。,
萧八明府实处觅桃栽,杜甫,奉乞桃栽一百根，春前为送浣花村。河阳县里虽无数，濯锦江边未满园。,
春水生二绝,杜甫,二月六夜春水生，门前小滩浑欲平。鸬鹚鸂鶒莫漫喜，吾与汝曹俱眼明。一夜水高二尺强，数日不可更禁当。南市津头有船卖，无钱即买系篱旁。,
惠义寺园送辛员外,杜甫,朱樱此日垂朱实，郭外谁家负郭田。万里相逢贪握手，高才却望足离筵。,
遣闷,杜甫,地阔平沙岸，舟虚小洞房。使尘来驿道，城日避乌樯。暑雨留蒸湿，江风借夕凉。行云星隐见，叠浪月光芒。萤鉴缘帷彻，蛛丝罥鬓长。哀筝犹凭几，鸣笛竟沾裳。倚著如秦赘，过逢类楚狂。气冲看剑匣，颖脱抚锥囊。妖孽关东臭，兵戈陇右创。时清疑武略，世乱跼文场。馀力浮于海，端忧问彼苍。百年从万事，故国耿难忘。,
奉和严公军城早秋,杜甫,秋风袅袅动高旌，玉帐分弓射虏营。已收滴博云间戍，欲夺蓬婆雪外城。,
弊庐遣兴，奉寄严公,杜甫,野水平桥路，春沙映竹村。风轻粉蝶喜，花暖蜜蜂喧。把酒宜深酌，题诗好细论。府中瞻暇日，江上忆词源。迹忝朝廷旧，情依节制尊。还思长者辙，恐避席为门。,
课伐木,杜甫,长夏无所为，客居课奴仆。清晨饭其腹，持斧入白谷。青冥曾巅后，十里斩阴木。人肩四根已，亭午下山麓。尚闻丁丁声，功课日各足。苍皮成委积，素节相照烛。藉汝跨小篱，当仗苦虚竹。空荒咆熊罴，乳兽待人肉。不示知禁情，岂惟干戈哭。城中贤府主，处贵如白屋。萧萧理体净，蜂虿不敢毒。虎穴连里闾，堤防旧风俗。泊舟沧江岸，久客慎所触。舍西崖峤壮，雷雨蔚含蓄。墙宇资屡修，衰年怯幽独。尔曹轻执热，为我忍烦促。秋光近青岑，季月当泛菊。报之以微寒，共给酒一斛。,
移居公安敬赠卫大郎钧,杜甫,卫侯不易得，余病汝知之。雅量涵高远，清襟照等夷。平生感意气，少小爱文辞。河海由来合，风云若有期。形容劳宇宙，质朴谢轩墀。自古幽人泣，流年壮士悲。水烟通径草，秋露接园葵。入邑豺狼斗，伤弓鸟雀饥。白头供宴语，乌几伴栖迟。交态遭轻薄，今朝豁所思。,
行官张望补稻畦水归,杜甫,东屯大江北，百顷平若案。六月青稻多，千畦碧泉乱。插秧适云已，引溜加溉灌。更仆往方塘，决渠当断岸。公私各地著，浸润无天旱。主守问家臣，分明见溪伴。芊芊炯翠羽，剡剡生银汉。鸥鸟镜里来，关山云边看。秋菰成黑米，精凿传白粲。玉粒足晨炊，红鲜任霞散。终然添旅食，作苦期壮观。遗穗及众多，我仓戒滋蔓。,
上后园山脚,杜甫,朱夏热所婴，清旭步北林。小园背高冈，挽葛上崎崟。旷望延驻目，飘摇散疏襟。潜鳞恨水壮，去翼依云深。勿谓地无疆，劣于山有阴。石榞遍天下，水陆兼浮沈。自我登陇首，十年经碧岑。剑门来巫峡，薄倚浩至今。故园暗戎马，骨肉失追寻。时危无消息，老去多归心。志士惜白日，久客藉黄金。敢为苏门啸，庶作梁父吟。,
奉和严中丞西城晚眺十韵,杜甫,汲黯匡君切，廉颇出将频。直词才不世，雄略动如神。政简移风速，诗清立意新。层城临暇景，绝域望馀春。旗尾蛟龙会，楼头燕雀驯。地平江动蜀，天阔树浮秦。帝念深分阃，军须远算缗。花罗封蛱蝶，瑞锦送麒麟。辞第输高义，观图忆古人。征南多兴绪，事业闇相亲。,
八哀诗·赠左仆射郑国公严公武,杜甫,郑公瑚琏器，华岳金天晶。昔在童子日，已闻老成名。嶷然大贤后，复见秀骨清。开口取将相，小心事友生。阅书百纸尽，落笔四座惊。历职匪父任，嫉邪常力争。汉仪尚整肃，胡骑忽纵横。飞传自河陇，逢人问公卿。不知万乘出，雪涕风悲鸣。受词剑阁道，谒帝萧关城。寂寞云台仗，飘飖沙塞旌。江山少使者，笳鼓凝皇情。壮士血相视，忠臣气不平。密论贞观体，挥发岐阳征。感激动四极，联翩收二京。西郊牛酒再，原庙丹青明。匡汲俄宠辱，卫霍竟哀荣。四登会府地，三掌华阳兵。京兆空柳色，尚书无履声。群乌自朝夕，白马休横行。诸葛蜀人爱，文翁儒化成。公来雪山重，公去雪山轻。记室得何逊，韬钤延子荆。四郊失壁垒，虚馆开逢迎。堂上指图画，军中吹玉笙。岂无成都酒，忧国只细倾。时观锦水钓，问俗终相并。意待犬戎灭，人藏红粟盈。以兹报主愿，庶或裨世程。炯炯一心在，沉沉二竖婴。颜回竟短折，贾谊徒忠贞。飞旐出江汉，孤舟轻荆衡。虚无马融笛，怅望龙骧茔。空馀老宾客，身上愧簪缨。,
送卢十四弟侍御护韦尚书灵榇归上都二十韵,杜甫,素幕渡江远，朱幡登陆微。悲鸣驷马顾，失涕万人挥。参佐哭辞毕，门阑谁送归。从公伏事久，之子俊才稀。长路更执绋，此心犹倒衣。感恩义不小，怀旧礼无违。墓待龙骧诏，台迎獬豸威。深衷见士则，雅论在兵机。戎狄乘妖气，尘沙落禁闱。往年朝谒断，他日扫除非。但促铜壶箭，休添玉帐旂。动询黄阁老，肯虑白登围。万姓疮痍合，群凶嗜欲肥。刺规多谏诤，端拱自光辉。俭约前王体，风流后代希。对扬期特达，衰朽再芳菲。空里愁书字，山中疾采薇。拨杯要忽罢，抱被宿何依。眼冷看征盖，儿扶立钓矶。清霜洞庭叶，故就别时飞。,
示獠奴阿段,杜甫,山木苍苍落日曛，竹竿褭褭细泉分。郡人入夜争馀沥，竖子寻源独不闻。病渴三更回白首，传声一注湿青云。曾惊陶侃胡奴异，怪尔常穿虎豹群。,
自瀼西荆扉且移居东屯茅屋四首,杜甫,白盐危峤北，赤甲古城东。平地一川稳，高山四面同。烟霜凄野日，粳稻熟天风。人事伤蓬转，吾将守桂丛。东屯复瀼西，一种住青溪。来往皆茅屋，淹留为稻畦。市喧宜近利，林僻此无蹊。若访衰翁语，须令剩客迷。道北冯都使，高斋见一川。子能渠细石，吾亦沼清泉。枕带还相似，柴荆即有焉。斫畬应费日，解缆不知年。牢落西江外，参差北户间。久游巴子国，卧病楚人山。幽独移佳境，清深隔远关。寒空见鸳鹭，回首忆朝班。,
郑附马池台喜遇郑广文同饮,杜甫,不谓生戎马，何知共酒杯。然脐郿坞败，握节汉臣回。白发千茎雪，丹心一寸灰。别离经死地，披写忽登台。重对秦箫发，俱过阮宅来。留连春夜舞，泪落强裴回。,
诸葛庙,杜甫,久游巴子国，屡入武侯祠。竹日斜虚寝，溪风满薄帷。君臣当共济，贤圣亦同时。翊戴归先主，并吞更出师。虫蛇穿画壁，巫觋醉蛛丝。欻忆吟梁父，躬耕也未迟。,
陪李金吾花下饮,杜甫,胜地初相引，余行得自娱。见轻吹鸟毳，随意数花须。细草称偏坐，香醪懒再酤。醉归应犯夜，可怕李金吾。,
狂歌行，赠四兄,杜甫,与兄行年校一岁，贤者是兄愚者弟。兄将富贵等浮云，弟切功名好权势。长安秋雨十日泥，我曹鞴马听晨鸡。公卿朱门未开锁，我曹已到肩相齐。吾兄睡稳方舒膝，不袜不巾蹋晓日。男啼女哭莫我知，身上须缯腹中实。今年思我来嘉州。嘉州酒重花绕楼。楼头吃酒楼下卧，长歌短咏还相酬。四时八节还拘礼，女拜弟妻男拜弟。幅巾鞶带不挂身，头脂足垢何曾洗。吾兄吾兄巢许伦，一生喜怒长任真。日斜枕肘寝已熟，啾啾唧唧为何人。,
曲江陪郑八丈南史饮,杜甫,雀啄江头黄柳花，??鸂鶒满晴沙。自知白发非春事，且尽芳尊恋物华。近侍即今难浪迹，此身那得更无家。丈人文力犹强健，岂傍青门学种瓜。,
舟中苦热遣怀，奉呈阳中丞通简台省诸公,杜甫,愧为湖外客，看此戎马乱。中夜混黎氓，脱身亦奔窜。平生方寸心，反掌帐下难。呜呼杀贤良，不叱白刃散。吾非丈夫特，没齿埋冰炭。耻以风病辞，胡然泊湘岸。入舟虽苦热，垢腻可溉灌。痛彼道边人，形骸改昏旦。中丞连帅职，封内权得按。身当问罪先，县实诸侯半。士卒既辑睦，启行促精悍。似闻上游兵，稍逼长沙馆。怜好彼克修，天机自明断。南图卷云水，北拱戴霄汉。美名光史臣，长策何壮观。驱驰数公子，咸愿同伐叛。声节哀有馀，夫何激衰懦。偏裨表三上，卤莽同一贯。始谋谁其间，回首增愤惋。宗英李端公，守职甚昭焕。变通迫胁地，谋画焉得算。王室不肯微，凶徒略无惮。此流须卒斩，神器资强干。扣寂豁烦襟，皇天照嗟叹。,
赠毕四曜,杜甫,才大今诗伯，家贫苦宦卑。饥寒奴仆贱，颜状老翁为。同调嗟谁惜，论文笑自知。流传江鲍体，相顾免无儿。,
过南邻朱山人水亭,杜甫,相近竹参差，相过人不知。幽花欹满树，小水细通池。归客村非远，残樽席更移。看君多道气，从此数追随。,
泛江送客,杜甫,二月频送客，东津江欲平。烟花山际重，舟楫浪前轻。泪逐劝杯下，愁连吹笛生。离筵不隔日，那得易为情。,
暂如临邑，至山昔山湖亭奉怀李员外率尔成兴,杜甫,野亭逼湖水，歇马高林间。鼍吼风奔浪，鱼跳日映山。暂游阻词伯，却望怀青关。霭霭生云雾，唯应促驾还。,
送蔡希曾都尉还陇右，因寄高三十五书记,杜甫,蔡子勇成癖，弯弓西射胡。健儿宁斗死，壮士耻为儒。官是先锋得，材缘挑战须。身轻一鸟过，枪急万人呼。云幕随开府，春城赴上都。马头金狎帢，驼背锦模糊。咫尺云山路，归飞青海隅。上公犹宠锡，突将且前驱。汉使黄河远，凉州白麦枯。因君问消息，好在阮元瑜。,
赠陈二补阙,杜甫,世儒多汩没，夫子独声名。献纳开东观，君王问长卿。皂雕寒始急，天马老能行。自到青冥里，休看白发生。,
奉汉中王手札,杜甫,国有乾坤大，王今叔父尊。剖符来蜀道，归盖取荆门。峡险通舟过，水长注海奔。主人留上客，避暑得名园。前后缄书报，分明馔玉恩。天云浮绝壁，风竹在华轩。已觉良宵永，何看骇浪翻。入期朱邸雪，朝傍紫微垣。枚乘文章老，河间礼乐存。悲秋宋玉宅，失路武陵源。淹薄俱崖口，东西异石根。夷音迷咫尺，鬼物傍黄昏。犬马诚为恋，狐狸不足论。从容草奏罢，宿昔奉清樽。,
逼仄行，赠毕曜,杜甫,逼仄何逼仄，我居巷南子巷北。可恨邻里间，十日不一见颜色。自从官马送还官，行路难行涩如棘。我贫无乘非无足，昔者相过今不得。实不是爱微躯，又非关足无力。徒步翻愁官长怒，此心炯炯君应识。晓来急雨春风颠，睡美不闻钟鼓传。东家蹇驴许借我，泥滑不敢骑朝天。已令请急会通籍，男儿信命绝可怜。焉能终日心拳拳，忆君诵诗神凛然。辛夷始花亦已落，况我与子非壮年。街头酒价常苦贵，方外酒徒稀醉眠。速宜相就饮一斗，恰有三百青铜钱。,
水会渡,杜甫,山行有常程，中夜尚未安。微月没已久，崖倾路何难。大江动我前，汹若溟渤宽。篙师暗理楫，歌笑轻波澜。霜浓木石滑，风急手足寒。入舟已千忧，陟巘仍万盘。迥眺积水外，始知众星乾。远游令人瘦，衰疾惭加餐。,
飞仙阁,杜甫,土门山行窄，微径缘秋毫。栈云阑干峻，梯石结构牢。万壑欹疏林，积阴带奔涛。寒日外澹泊，长风中怒号。歇鞍在地底，始觉所历高。往来杂坐卧，人马同疲劳。浮生有定分，饥饱岂可逃。叹息谓妻子，我何随汝曹。,
画像题诗,杜甫,迎旦东风骑蹇驴，旋呵冻手暖髯须。洛阳无限丹青手，还有功夫画我无？,
送王十六判官,杜甫,客下荆南尽，君今复入舟。买薪犹白帝，鸣橹少沙头。衡霍生春早，潇湘共海浮。荒林庾信宅，为仗主人留。,
题壁上韦偃画马歌,杜甫,韦侯别我有所适，知我怜君画无敌。戏拈秃笔扫骅骝，欻见骐驎出东壁。一匹龁草一匹嘶，坐看千里当霜蹄。时危安得真致此，与人同生亦同死。,
北邻,杜甫,明府岂辞满，藏身方告劳。青钱买野竹，白帻岸江皋。爱酒晋山简，能诗何水曹。时来访老疾，步屟到蓬蒿。,
发阆中,杜甫,前有毒蛇后猛虎，溪行尽日无村坞。江风萧萧云拂地，山木惨惨天欲雨。女病妻忧归意速，秋花锦石谁复数。别家三月一得书，避地何时免愁苦。,
题新津北桥楼得郊字,杜甫,望极春城上，开筵近鸟巢。白花檐外朵，青柳槛前梢。池水观为政，厨烟觉远庖。西川供客眼，唯有此江郊。,
石镜,杜甫,蜀王将此镜，送死置空山。冥寞怜香骨，提携近玉颜。众妃无复叹，千骑亦虚还。独有伤心石，埋轮月宇间。,
青丝（青丝白马，用侯景事，以比仆固怀恩）,杜甫,青丝白马谁家子，粗豪且逐风尘起。不闻汉主放妃嫔，近静潼关扫蜂蚁。殿前兵马破汝时，十月即为齑粉期。未如面缚归金阙，万一皇恩下玉墀。,
送裴五赴东川,杜甫,故人亦流落，高义动乾坤。何日通燕塞，相看老蜀门。东行应暂别，北望苦销魂。凛凛悲秋意，非君谁与论。,
宇文晁尚书之甥崔彧司业之孙尚书之子重泛郑,杜甫,郊扉俗远长幽寂，野水春来更接连。锦席淹留还出浦，葛巾欹侧未回船。尊当霞绮轻初散，棹拂荷珠碎却圆。不但习池归酩酊，君看郑谷去夤缘。,
赠别何邕,杜甫,生死论交地，何由见一人。悲君随燕雀，薄宦走风尘。绵谷元通汉，沱江不向秦。五陵花满眼，传语故乡春。,
渝州候严六侍御不到，先下峡,杜甫,闻道乘骢发，沙边待至今。不知云雨散，虚费短长吟。山带乌蛮阔，江连白帝深。船经一柱观，留眼共登临。,
公安送韦二少府匡赞,杜甫,逍遥公后世多贤，送尔维舟惜此筵。念我能书数字至，将诗不必万人传。时危兵甲黄尘里，日短江湖白发前。古往今来皆涕泪，断肠分手各风烟。,
留别公安太易沙门,杜甫,隐居欲就庐山远，丽藻初逢休上人。数问舟航留制作，长开箧笥拟心神。沙村白雪仍含冻，江县红梅已放春。先蹋炉峰置兰若，徐飞锡杖出风尘。第二百三十三卷,
缆船苦风，戏题四韵，奉简郑十三判官（泛）,杜甫,楚岸朔风疾，天寒鶬鸹呼。涨沙霾草树，舞雪渡江湖。吹帽时时落，维舟日日孤。因声置驿外，为觅酒家垆。,
又上后园山脚,杜甫,昔我游山东，忆戏东岳阳。穷秋立日观，矫首望八荒。朱崖著毫发，碧海吹衣裳。蓐收困用事，玄冥蔚强梁。逝水自朝宗，镇名各其方。平原独憔悴，农力废耕桑。非关风露凋，曾是戍役伤。于时国用富，足以守边疆。朝廷任猛将，远夺戎虏场。到今事反覆，故老泪万行。龟蒙不复见，况乃怀旧乡。肺萎属久战，骨出热中肠。忧来杖匣剑，更上林北冈。瘴毒猿鸟落，峡干南日黄。秋风亦已起，江汉始如汤。登高欲有往，荡析川无梁。哀彼远征人，去家死路旁。不及祖父茔，累累冢相当。,
寄高适,杜甫,楚隔乾坤远，难招病客魂。诗名惟我共，世事与谁论。北阙更新主，南星落故园。定知相见日，烂漫倒芳尊。,
瀼西寒望,杜甫,水色含群动，朝光切太虚。年侵频怅望，兴远一萧疏。猿挂时相学，鸥行炯自如。瞿唐春欲至，定卜瀼西居。,
玩月呈汉中王,杜甫,夜深露气清，江月满江城。浮客转危坐，归舟应独行。关山同一照，乌鹊自多惊。欲得淮王术，风吹晕已生。,
园,杜甫,仲夏流多水，清晨向小园。碧溪摇艇阔，朱果烂枝繁。始为江山静，终防市井喧。畦蔬绕茅屋，自足媚盘餐。,
竖子至,杜甫,楂梨且缀碧，梅杏半传黄。小子幽园至，轻笼熟柰香。山风犹满把，野露及新尝。欲寄江湖客，提携日月长。,
冬晚送长孙渐舍人归州,杜甫,参卿休坐幄，荡子不还乡。南客潇湘外，西戎鄠杜旁。衰年倾盖晚，费日系舟长。会面思来札，销魂逐去樯。云晴鸥更舞，风逆雁无行。匣里雌雄剑，吹毛任选将。,
观薛稷少保书画壁,杜甫,少保有古风，得之陕郊篇。惜哉功名忤，但见书画传。我游梓州东，遗迹涪江边。画藏青莲界，书入金榜悬。仰看垂露姿，不崩亦不骞。郁郁三大字，蛟龙岌相缠。又挥西方变，发地扶屋椽。惨澹壁飞动，到今色未填。此行叠壮观，郭薛俱才贤。不知百载后，谁复来通泉。,
奉送二十三舅录事之摄郴州,杜甫,贤良归盛族，吾舅尽知名。徐庶高交友，刘牢出外甥。泥涂岂珠玉，环堵但柴荆。衰老悲人世，驱驰厌甲兵。气春江上别，泪血渭阳情。舟鹢排风影，林乌反哺声。永嘉多北至，句漏且南征。必见公侯复，终闻盗贼平。郴州颇凉冷，橘井尚凄清。从役何蛮貊，居官志在行。,
赠比部萧郎中十兄,杜甫,有美生人杰，由来积德门。汉朝丞相系，梁日帝王孙。蕴藉为郎久，魁梧秉哲尊。词华倾后辈，风雅蔼孤鶱。宅相荣姻戚，儿童惠讨论。见知真自幼，谋拙丑诸昆。漂荡云天阔，沈埋日月奔。致君时已晚，怀古意空存。中散山阳锻，愚公野谷村。宁纡长者辙，归老任乾坤。,
瞿塘两崖,杜甫,三峡传何处，双崖壮此门。入天犹石色，穿水忽云根。猱玃须髯古，蛟龙窟宅尊。羲和冬驭近，愁畏日车翻。,
观兵,杜甫,北庭送壮士，貔虎数尤多。精锐旧无敌，边隅今若何。妖氛拥白马，元帅待雕戈。莫守邺城下，斩鲸辽海波。,
夜二首,杜甫,白夜月休弦，灯花半委眠。号山无定鹿，落树有惊蝉。暂忆江东鲙，兼怀雪下船。蛮歌犯星起，空觉在天边。城郭悲笳暮，村墟过翼稀。甲兵年数久，赋敛夜深归。暗树依岩落，明河绕塞微。斗斜人更望，月细鹊休飞。,
社日两篇,杜甫,九农成德业，百祀发光辉。报效神如在，馨香旧不违。南翁巴曲醉，北雁塞声微。尚想东方朔，诙谐割肉归。陈平亦分肉，太史竟论功。今日江南老，他时渭北童。欢娱看绝塞，涕泪落秋风。鸳鹭回金阙，谁怜病峡中。,
览镜呈柏中丞,杜甫,渭水流关内，终南在日边。胆销豺虎窟，泪入犬羊天。起晚堪从事，行迟更学仙。镜中衰谢色，万一故人怜。,
酬高使君相赠,杜甫,古寺僧牢落，空房客寓居。故人供禄米，邻舍与园蔬。双树容听法，三车肯载书。草玄吾岂敢，赋或似相如。,
又于韦处乞大邑瓷碗,杜甫,大邑烧瓷轻且坚，扣如哀玉锦城传。君家白碗胜霜雪，急送茅斋也可怜。,
赠韦赞善别,杜甫,扶病送君发，自怜犹不归。只应尽客泪，复作掩荆扉。江汉故人少，音书从此稀。往还二十载，岁晚寸心违。,
云山,杜甫,京洛云山外，音书静不来。神交作赋客，力尽望乡台。衰疾江边卧，亲朋日暮回。白鸥元水宿，何事有余哀。,
石文诗,杜甫,诗王本在陈芳国，九夜扪之麟篆熟，声振扶桑享天福。,
陪章留后惠义寺饯嘉州崔都督赴州,杜甫,中军待上客，令肃事有恒。前驱入宝地，祖帐飘金绳。南陌既留欢，兹山亦深登。清闻树杪磬，远谒云端僧。回策匪新岸，所攀仍旧藤。耳激洞门飙，目存寒谷冰。出尘閟轨躅，毕景遗炎蒸。永愿坐长夏，将衰栖大乘。羁旅惜宴会，艰难怀友朋。劳生共几何，离恨兼相仍。,
奉寄章十侍御,杜甫,淮海维扬一俊人，金章紫绶照青春。指麾能事回天地，训练强兵动鬼神。湘西不得归关羽，河内犹宜借寇恂。朝觐从容问幽仄，勿云江汉有垂纶。,
寄赠王十将军承俊,杜甫,将军胆气雄，臂悬两角弓。缠结青骢马，出入锦城中。时危未授钺，势屈难为功。宾客满堂上，何人高义同。,
地隅,杜甫,江汉山重阻，风云地一隅。年年非故物，处处是穷途。丧乱秦公子，悲凉楚大夫。平生心已折，行路日荒芜。,
将别巫峡，赠南卿兄瀼西果园四十亩,杜甫,苔竹素所好，萍蓬无定居。远游长儿子，几地别林庐。杂蕊红相对，他时锦不如。具舟将出峡，巡圃念携锄。正月喧莺末，兹辰放鹢初。雪篱梅可折，风榭柳微舒。托赠卿家有，因歌野兴疏。残生逗江汉，何处狎樵渔。,
奉和严大夫军城早秋,杜甫,秋风褭褭动高旌，玉帐分弓射虏营。已收滴博云间戍，更夺蓬婆雪外城。,
戏作寄上汉中王二首,杜甫,云里不闻双雁过，掌中贪见一珠新。秋风袅袅吹江汉，只在他乡何处人。谢安舟楫风还起，梁苑池台雪欲飞。杳杳东山携汉妓，泠泠修竹待王归。,
舟出江陵南浦，奉寄郑少尹（审）,杜甫,更欲投何处，飘然去此都。形骸元土木，舟楫复江湖。社稷缠妖气，干戈送老儒。百年同弃物，万国尽穷途。雨洗平沙静，天衔阔岸纡。鸣螀随泛梗，别燕赴秋菰。栖托难高卧，饥寒迫向隅。寂寥相喣沫，浩荡报恩珠。溟涨鲸波动，衡阳雁影徂。南征问悬榻，东逝想乘桴。滥窃商歌听，时忧卞泣诛。经过忆郑驿，斟酌旅情孤。,
宴王使君宅题二首,杜甫,汉主追韩信，苍生起谢安。吾徒自漂泊，世事各艰难。逆旅招邀近，他乡思绪宽。不材甘朽质，高卧岂泥蟠。泛爱容霜发，留欢卜夜闲。自吟诗送老，相劝酒开颜。戎马今何地，乡园独旧山。江湖堕清月，酩酊任扶还。,
宿青草湖（重湖，南青草，北洞庭）,杜甫,洞庭犹在目，青草续为名。宿桨依农事，邮签报水程。寒冰争倚薄，云月递微明。湖雁双双起，人来故北征。,
祠南夕望,杜甫,百丈牵江色，孤舟泛日斜。兴来犹杖屦，目断更云沙。山鬼迷春竹，湘娥倚暮花。湖南清绝地，万古一长嗟。,
登白马潭,杜甫,水生春缆没，日出野船开。宿鸟行犹去，丛花笑不来。人人伤白首，处处接金杯。莫道新知要，南征且未回。,
过宋员外之问旧庄,杜甫,宋公旧池馆，零落首阳阿。枉道祗从入，吟诗许更过？淹留问耆老，寂寞向山河。更识将军树，悲风日暮多。,
九日杨奉先会白水崔明府,杜甫,今日潘怀县，同时陆浚仪。坐开桑落酒，来把菊花枝。天宇清霜净，公堂宿雾披。晚酣留客舞，凫舄共差池。,
从驿次草堂复至东屯二首,杜甫,峡内归田客，江边借马骑。非寻戴安道，似向习家池。峡险风烟僻，天寒橘柚垂。筑场看敛积，一学楚人为。短景难高卧，衰年强此身。山家蒸栗暖，野饭谢麋新。世路知交薄，门庭畏客频。牧童斯在眼，田父实为邻。,
暂往白帝复还东屯,杜甫,复作归田去，犹残获稻功。筑场怜穴蚁，拾穗许村童。落杵光辉白，除芒子粒红。加餐可扶老，仓庾慰飘蓬。,
上白帝城二首,杜甫,江城含变态，一上一回新。天欲今朝雨，山归万古春。英雄馀事业，衰迈久风尘。取醉他乡客，相逢故国人。兵戈犹拥蜀，赋敛强输秦。不是烦形胜，深惭畏损神。白帝空祠庙，孤云自往来。江山城宛转，栋宇客裴回。勇略今何在，当年亦壮哉。后人将酒肉，虚殿日尘埃。谷鸟鸣还过，林花落又开。多惭病无力，骑马入青苔。,
与鄠县源大少府宴渼陂,杜甫,应为西陂好，金钱罄一餐。饭抄云子白，瓜嚼水精寒。无计回船下，空愁避酒难。主人情烂熳，持答翠琅玕。,
斗鸡,杜甫,斗鸡初赐锦，舞马既登床。帘下宫人出，楼前御柳长。仙游终一閟，女乐久无香。寂寞骊山道，清秋草木黄。,
奉使崔都水翁下峡,杜甫,无数涪江筏，鸣桡总发时。别离终不久，宗族忍相遗。白狗黄牛峡，朝云暮雨祠。所过频问讯，到日自题诗。,
覆舟二首,杜甫,巫峡盘涡晓，黔阳贡物秋。丹砂同陨石，翠羽共沉舟。羁使空斜影，龙居閟积流。篙工幸不溺，俄顷逐轻鸥。竹宫时望拜，桂馆或求仙。姹女临波日，神光照夜年。徒闻斩蛟剑，无复爨犀船。使者随秋色，迢迢独上天。,
陪郑公秋晚北池临眺,杜甫,北池云水阔，华馆辟秋风。独鹤元依渚，衰荷且映空。采菱寒刺上，蹋藕野泥中。素楫分曹往，金盘小径通。萋萋露草碧，片片晚旗红。杯酒沾津吏，衣裳与钓翁。异方初艳菊，故里亦高桐。摇落关山思，淹留战伐功。严城殊未掩，清宴已知终。何补参卿事，欢娱到薄躬。,
题衡山县文宣王庙新学堂，呈陆宰,杜甫,旄头彗紫微，无复俎豆事。金甲相排荡，青衿一憔悴。呜呼已十年，儒服弊于地。征夫不遑息，学者沦素志。我行洞庭野，欻得文翁肆。侁侁胄子行，若舞风雩至。周室宜中兴，孔门未应弃。是以资雅才，涣然立新意。衡山虽小邑，首唱恢大义。因见县尹心，根源旧宫閟。讲堂非曩构，大屋加涂墍。下可容百人，墙隅亦深邃。何必三千徒，始压戎马气。林木在庭户，密干叠苍翠。有井朱夏时，辘轳冻阶戺。耳闻读书声，杀伐灾仿佛。故国延归望，衰颜减愁思。南纪改波澜，西河共风味。采诗倦跋涉，载笔尚可记。高歌激宇宙，凡百慎失坠。,
哭台州郑司户苏少监,杜甫,故旧谁怜我，平生郑与苏。存亡不重见，丧乱独前途。豪俊何人在，文章扫地无。羁游万里阔，凶问一年俱。白首中原上，清秋大海隅。夜台当北斗，泉路著东吴。得罪台州去，时危弃硕儒。移官蓬阁后，谷贵没潜夫。流恸嗟何及，衔冤有是夫。道消诗兴废，心息酒为徒。许与才虽薄，追随迹未拘。班扬名甚盛，嵇阮逸相须。会取君臣合，宁铨品命殊。贤良不必展，廊庙偶然趋。胜决风尘际，功安造化炉。从容拘旧学，惨澹阴符。摆落嫌疑久，哀伤志力输。俗依绵谷异，客对雪山孤。童稚思诸子，交朋列友于。情乖清酒送，望绝抚坟呼。疟病餐巴水，疮痍老蜀都。飘零迷哭处，天地日榛芜。,
送王侍御往东川，放生池祖席,杜甫,东川诗友合，此赠怯轻为。况复传宗近，空然惜别离。梅花交近野，草色向平池。倘忆江边卧，归期愿早知。,
又送,杜甫,双峰寂寂对春台，万竹青青照客杯。细草留连侵坐软，残花怅望近人开。同舟昨日何由得，并马今朝未拟回。直到绵州始分首，江边树里共谁来。,
晚晴吴郎见过北舍,杜甫,圃畦新雨润，愧子废锄来。竹杖交头拄，柴扉隔径开。欲栖群鸟乱，未去小童催。明日重阳酒，相迎自酦醅。,
雨四首,杜甫,微雨不滑道，断云疏复行。紫崖奔处黑，白鸟去边明。秋日新沾影，寒江旧落声。柴扉临野碓，半得捣香粳。江雨旧无时，天晴忽散丝。暮秋沾物冷，今日过云迟。上马迥休出，看鸥坐不辞。高轩当滟滪，润色静书帷。物色岁将晏，天隅人未归。朔风鸣淅淅，寒雨下霏霏。,
大历二年九月三十日,杜甫,为客无时了，悲秋向夕终。瘴馀夔子国，霜薄楚王宫。草敌虚岚翠，花禁冷叶红。年年小摇落，不与故园同。,
陪王侍御宴通泉东山野亭,杜甫,江水东流去，清樽日复斜。异方同宴赏，何处是京华。亭景临山水，村烟对浦沙。狂歌过于胜，得醉即为家。,
闷,杜甫,瘴疠浮三蜀，风云暗百蛮。卷帘唯白水，隐几亦青山。猿捷长难见，鸥轻故不还。无钱从滞客，有镜巧催颜。,
舍弟观归蓝田迎新妇，送示两篇,杜甫,汝去迎妻子，高秋念却回。即今萤已乱，好与雁同来。东望西江水，南游北户开。卜居期静处，会有故人杯。楚塞难为路，蓝田莫滞留。衣裳判白露，鞍马信清秋。满峡重江水，开帆八月舟。此时同一醉，应在仲宣楼。,
陪柏中丞观宴将士二首,杜甫,极乐三军士，谁知百战场。无私齐绮馔，久坐密金章。醉客沾鹦鹉，佳人指凤凰。几时来翠节，特地引红妆。绣段装檐额，金花帖鼓腰。一夫先舞剑，百戏后歌樵。江树城孤远，云台使寂寥。汉朝频选将，应拜霍嫖姚。,
柳司马至,杜甫,有使归三峡，相过问两京。函关犹出将，渭水更屯兵。设备邯郸道，和亲逻些城。幽燕唯鸟去，商洛少人行。衰谢身何补，萧条病转婴。霜天到宫阙，恋主寸心明。,
石柜阁,杜甫,季冬日已长，山晚半天赤。蜀道多早花，江间饶奇石。石柜曾波上，临虚荡高壁。清晖回群鸥，暝色带远客。羁栖负幽意，感叹向绝迹。信甘孱懦婴，不独冻馁迫。优游谢康乐，放浪陶彭泽。吾衰未自安，谢尔性所适。,
覃山人隐居,杜甫,南极老人自有星，北山移文谁勒铭。征君已去独松菊，哀壑无光留户庭。予见乱离不得已，子知出处必须经。高车驷马带倾覆，怅望秋天虚翠屏。,
秋日寄题郑监湖上亭三首,杜甫,碧草逢春意，沅湘万里秋。池要山简马，月净庾公楼。磨灭馀篇翰，平生一钓舟。高唐寒浪减，仿佛识昭丘。新作湖边宅，远闻宾客过。自须开竹径，谁道避云萝。官序潘生拙，才名贾傅多。舍舟应转地，邻接意如何。暂阻蓬莱阁，终为江海人。挥金应物理，拖玉岂吾身。羹煮秋莼滑，杯迎露菊新。赋诗分气象，佳句莫频频。,
汉州王大录事宅作,杜甫,南溪老病客，相见下肩舆。近发看乌帽，催莼煮白鱼。宅中平岸水，身外满床书。忆尔才名叔，含凄意有余。,
王阆州筵奉酬十一舅惜别之作,杜甫,万壑树声满，千崖秋气高。浮舟出郡郭，别酒寄江涛。良会不复久，此生何太劳。穷愁但有骨，群盗尚如毛。吾舅惜分手，使君寒赠袍。沙头暮黄鹄，失侣自哀号。,
阆中行,杜甫,豺狼当路，无地游从。,
戏韦偃为双松图歌,杜甫,天下几人画古松，毕宏已老韦偃少。绝笔长风起纤末，满堂动色嗟神妙。两株惨裂苔藓皮，屈铁交错回高枝。白摧朽骨龙虎死，黑入太阴雷雨垂，松根胡僧憩寂寞，庞眉皓首无住著。偏袒右肩露双脚，叶里松子僧前落。韦侯韦侯数相见，我有一匹好东绢，重之不减锦绣段。已令拂拭光凌乱，请公放笔为直干。,
暮寒,杜甫,雾隐平郊树，风含广岸波。沉沉春色静，惨惨暮寒多。戍鼓犹长击，林莺遂不歌。忽思高宴会，朱袖拂云和。,
双燕,杜甫,旅食惊双燕，衔泥入此堂。应同避燥湿，且复过炎凉。养子风尘际，来时道路长。今秋天地在，吾亦离殊方。,
书堂饮既，夜复邀李尚书下马，月下赋绝句,杜甫,湖水林风相与清，残尊下马复同倾。久判野鹤如霜鬓，遮莫邻鸡下五更。,
引水,杜甫,月峡瞿塘云作顶，乱石峥嵘俗无井。云安酤水奴仆悲，鱼复移居心力省。白帝城西万竹蟠，接筒引水喉不干。人生留滞生理难，斗水何直百忧宽。,
江陵望幸,杜甫,雄都元壮丽，望幸欻威神。地利西通蜀，天文北照秦。风烟含越鸟，舟楫控吴人。未枉周王驾，终期汉武巡。甲兵分圣旨，居守付宗臣。早发云台仗，恩波起涸鳞。,
杨监又出画鹰十二扇,杜甫,近时冯绍正，能画鸷鸟样。明公出此图，无乃传其状。殊姿各独立，清绝心有向。疾禁千里马，气敌万人将。忆昔骊山宫，冬移含元仗。天寒大羽猎，此物神俱王。当时无凡材，百中皆用壮。粉墨形似间，识者一惆怅。干戈少暇日，真骨老崖嶂。为君除狡兔，会是翻鞲上。,
晚登瀼上堂,杜甫,故跻瀼岸高，颇免崖石拥。开襟野堂豁，系马林花动。雉堞粉如云，山田麦无垄。春气晚更生，江流静犹涌。四序婴我怀，群盗久相踵。黎民困逆节，天子渴垂拱。所思注东北，深峡转修耸。衰老自成病，郎官未为冗。凄其望吕葛，不复梦周孔。济世数向时，斯人各枯冢。楚星南天黑，蜀月西雾重。安得随鸟翎，迫此惧将恐。,
种莴苣,杜甫,阴阳一错乱，骄蹇不复理。枯旱于其中，炎方惨如毁。植物半蹉跎，嘉生将已矣。云雷欻奔命，师伯集所使。指麾赤白日，澒洞青光起。雨声先已风，散足尽西靡。山泉落沧江，霹雳犹在耳。终朝纡飒沓，信宿罢潇洒。堂下可以畦，呼童对经始。苣兮蔬之常，随事艺其子。破块数席间，荷锄功易止。两旬不甲坼，空惜埋泥滓。野苋迷汝来，宗生实于此。此辈岂无秋，亦蒙寒露委。翻然出地速，滋蔓户庭毁。因知邪干正，掩抑至没齿。贤良虽得禄，守道不封己。拥塞败芝兰，众多盛荆杞。中园陷萧艾，老圃永为耻。登于白玉盘，藉以如霞绮。苋也无所施，胡颜入筐篚。,
季秋江村,杜甫,乔木村墟古，疏篱野蔓悬。清琴将暇日，白首望霜天。登俎黄甘重，支床锦石圆。远游虽寂寞，难见此山川。,
刈稻了咏怀,杜甫,稻获空云水，川平对石门。寒风疏落木，旭日散鸡豚。野哭初闻战，樵歌稍出村。无家问消息，作客信乾坤。,
上白帝城（公孙述僭位于此，自称白帝）,杜甫,城峻随天壁，楼高更女墙。江流思夏后，风至忆襄王。老去闻悲角，人扶报夕阳。公孙初恃险，跃马意何长。,
元都坛歌寄元逸人,杜甫,故人昔隐东蒙峰，已佩含景苍精龙。故人今居子午谷，独在阴崖结茅屋。屋前太古玄都坛，青石漠漠常风寒。子规夜啼山竹裂，王母昼下云旗翻。知君此计成长往，芝草琅玕日应长。铁锁高垂不可攀，致身福地何萧爽。,
铜瓶,杜甫,乱后碧井废，时清瑶殿深。铜瓶未失水，百丈有哀音。侧想美人意，应非寒甃沉。蛟龙半缺落，犹得折黄金。,
十月一日,杜甫,有瘴非全歇，为冬亦不难。夜郎溪日暖，白帝峡风寒。蒸裹如千室，焦糟幸一柈。兹辰南国重，旧俗自相欢。,
忆郑南玭,杜甫,郑南伏毒寺，潇洒到江心。石影衔珠阁，泉声带玉琴。风杉曾曙倚，云峤忆春临。万里沧浪外，龙蛇只自深。,
怀灞上游,杜甫,怅望东陵道，平生灞上游。春浓停野骑，夜宿敞云楼。离别人谁在，经过老自休。眼前今古意，江汉一归舟。,
蕃剑,杜甫,致此自僻远，又非珠玉装。如何有奇怪，每夜吐光芒。虎气必腾踔，龙身宁久藏。风尘苦未息，持汝奉明王。,
八哀诗·故右仆射相国张公九龄,杜甫,相国生南纪，金璞无留矿。仙鹤下人间，独立霜毛整。矫然江海思，复与云路永。寂寞想土阶，未遑等箕颍。上君白玉堂，倚君金华省。碣石岁峥嵘，天地日蛙黾。退食吟大庭，何心记榛梗。骨惊畏曩哲，鬒变负人境。虽蒙换蝉冠，右地恧多幸。敢忘二疏归，痛迫苏耽井。紫绶映暮年，荆州谢所领。庾公兴不浅，黄霸镇每静。宾客引调同，讽咏在务屏。诗罢地有馀，篇终语清省。一阳发阴管，淑气含公鼎。乃知君子心，用才文章境。散帙起翠螭，倚薄巫庐并。绮丽玄晖拥，笺诔任昉骋。自我一家则，未缺只字警。千秋沧海南，名系朱鸟影。归老守故林，恋阙悄延颈。波涛良史笔，芜绝大庾岭。向时礼数隔，制作难上请。再读徐孺碑，犹思理烟艇。,
次空灵岸,杜甫,沄沄逆素浪，落落展清眺。幸有舟楫迟，得尽所历妙。空灵霞石峻，枫栝隐奔峭。青春犹无私，白日亦偏照。可使营吾居，终焉托长啸。毒瘴未足忧，兵戈满边徼。向者留遗恨，耻为达人诮。回帆觊赏延，佳处领其要。,
江雨有怀郑典设,杜甫,春雨暗暗塞峡中，早晚来自楚王宫。乱波分披已打岸，弱云狼藉不禁风。宠光蕙叶与多碧，点注桃花舒小红。谷口子真正忆汝，岸高瀼滑限西东。,
寄韦有夏郎中,杜甫,省郎忧病士，书信有柴胡。饮子频通汗，怀君想报珠。亲知天畔少，药味峡中无。归楫生衣卧，春鸥洗翅呼。犹闻上急水，早作取平途。万里皇华使，为僚记腐儒。,
石龛,杜甫,熊罴哮我东，虎豹号我西。我后鬼长啸，我前狨又啼。天寒昏无日，山远道路迷。驱车石龛下，仲冬见虹霓。伐竹者谁子，悲歌上云梯。为官采美箭，五岁供梁齐。苦云直簳尽，无以充提携。奈何渔阳骑，飒飒惊烝黎。,
送覃二判官,杜甫,先帝弓剑远，小臣馀此生。蹉跎病江汉，不复谒承明。饯尔白头日，永怀丹凤城。迟迟恋屈宋，渺渺卧荆衡。魂断航舸失，天寒沙水清。肺肝若稍愈，亦上赤霄行。,
奉简高三十五使君,杜甫,当代论才子，如公复几人。骅骝开道路，鹰隼出风尘。行色秋将晚，交情老更亲。天涯喜相见，披豁对吾真。·198·,
到村,杜甫,碧涧虽多雨，秋沙先少泥。蛟龙引子过，荷芰逐花低。老去参戎幕，归来散马蹄。稻粱须就列，榛草即相迷。蓄积思江汉，疏顽惑町畦。稍酬知己分，还入故林栖。,
又作此奉卫王,杜甫,西北楼成雄楚都，远开山岳散江湖。二仪清浊还高下，三伏炎蒸定有无。推毂几年唯镇静，曳裾终日盛文儒。白头授简焉能赋，愧似相如为大夫。,
雨二首,杜甫,青山澹无姿，白露谁能数。片片水上云，萧萧沙中雨。殊俗状巢居，曾台俯风渚。佳客适万里，沈思情延伫。挂帆远色外，惊浪满吴楚。久阴蛟螭出，寇盗复几许。空山中宵阴，微冷先枕席。回风起清曙，万象萋已碧。落落出岫云，浑浑倚天石。日假何道行，雨含长江白。连樯荆州船，有士荷矛戟。南防草镇惨，沾湿赴远役。群盗下辟山，总戎备强敌。水深云光廓，鸣橹各有适。渔艇息悠悠，夷歌负樵客。留滞一老翁，书时记朝夕。,
西阁二首,杜甫,巫山小摇落，碧色见松林。百鸟各相命，孤云无自心。层轩俯江壁，要路亦高深。朱绂犹纱帽，新诗近玉琴。功名不早立，衰病谢知音。哀世非王粲，终然学越吟。懒心似江水，日夜向沧洲。不道含香贱，其如镊白休。经过调碧柳，萧索倚朱楼。毕娶何时竟，消中得自由。豪华看古往，服食寄冥搜。诗尽人间兴，兼须入海求。,
暮春题瀼西新赁草屋五首,杜甫,久嗟三峡客，再与暮春期。百舌欲无语，繁花能几时。谷虚云气薄，波乱日华迟。战伐何由定，哀伤不在兹。此邦千树橘，不见比封君。养拙干戈际，全生麋鹿群。畏人江北草，旅食瀼西云。万里巴渝曲，三年实饱闻。彩云阴复白，锦树晓来青。身世双蓬鬓，乾坤一草亭。哀歌时自短，醉舞为谁醒。细雨荷锄立，江猿吟翠屏。壮年学书剑，他日委泥沙。事主非无禄，浮生即有涯。高斋依药饵，绝域改春华。丧乱丹心破，王臣未一家。欲陈济世策，已老尚书郎。未息豺虎斗，空惭鸳鹭行。时危人事急，风逆羽毛伤。落日悲江汉，中宵泪满床。,
茅堂检校收稻二首,杜甫,香稻三秋末，平田百顷间。喜无多屋宇，幸不碍云山。御夹侵寒气，尝新破旅颜。红鲜终日有，玉粒未吾悭。稻米炊能白，秋葵煮复新。谁云滑易饱，老藉软俱匀。种幸房州熟，苗同伊阙春。无劳映渠碗，自有色如银。,
东屯北崦,杜甫,盗贼浮生困，诛求异俗贫。空村惟见鸟，落日未逢人。步壑风吹面，看松露滴身。远山回白首，战地有黄尘。,
白帝楼,杜甫,漠漠虚无里，连连睥睨侵。楼光去日远，峡影入江深。腊破思端绮，春归待一金。去年梅柳意，还欲搅边心。,
客旧馆,杜甫,陈迹随人事，初秋别此亭。重来梨叶赤，依旧竹林青。风幔何时卷，寒砧昨夜声。无由出江汉，愁绪月冥冥。,
天宝初，南曹小司寇舅于我太夫人堂下累土..,杜甫,一匮功盈尺，三峰意出群。望中疑在野，幽处欲生云。慈竹春阴覆，香炉晓势分。惟南将献寿，佳气日氛氲。,
王十五前阁会,杜甫,楚岸收新雨，春台引细风。情人来石上，鲜脍出江中。邻舍烦书札，肩舆强老翁。病身虚俊味，何幸饫儿童。,
将适吴楚，留别章使君留后，兼幕府诸公，得,杜甫,我来入蜀门，岁月亦已久。岂惟长儿童，自觉成老丑。常恐性坦率，失身为杯酒。近辞痛饮徒，折节万夫后。昔如纵壑鱼，今如丧家狗。既无游方恋，行止复何有。相逢半新故，取别随薄厚。不意青草湖，扁舟落吾手。眷眷章梓州，开筵俯高柳。楼前出骑马，帐下罗宾友。健儿簸红旗，此乐或难朽。日车隐昆仑，鸟雀噪户牖。波涛未足畏，三峡徒雷吼。所忧盗贼多，重见衣冠走。中原消息断，黄屋今安否。终作适荆蛮，安排用庄叟。随云拜东皇，挂席上南斗。有使即寄书，无使长回首。,
滟滪,杜甫,滟滪既没孤根深，西来水多愁太阴。江天漠漠鸟双去，风雨时时龙一吟。舟人渔子歌回首，估客胡商泪满襟。寄语舟航恶年少，休翻盐井横黄金。,
九日诸人集于林,杜甫,九日明朝是，相要旧俗非。老翁难早出，贤客幸知归。旧采黄花剩，新梳白发微。漫看年少乐，忍泪已沾衣。,
三韵三篇,杜甫,高马勿唾面，长鱼无损鳞。辱马马毛焦，困鱼鱼有神。君看磊落士，不肯易其身。荡荡万斛船，影若扬白虹。起樯必椎牛，挂席集众功。自非风动天，莫置大水中。烈士恶多门，小人自同调。名利苟可取，杀身傍权要。何当官曹清，尔辈堪一笑。,
和江陵宋大少府暮春雨后同诸公及舍弟宴书斋,杜甫,渥洼汗血种，天上麒麟儿。才士得神秀，书斋闻尔为。棣华晴雨好，彩服暮春宜。朋酒日欢会，老夫今始知。,
峡隘,杜甫,闻说江陵府，云沙静眇然。白鱼如切玉，朱橘不论钱。水有远湖树，人今何处船。青山各在眼，却望峡中天。,
官亭夕坐戏简颜十少府,杜甫,南国调寒杵，西江浸日车。客愁连蟋蟀，亭古带蒹葭。不返青丝鞚，虚烧夜烛花。老翁须地主，细细酌流霞。,
上卿翁请修武侯庙遗像缺落时崔卿权夔州,杜甫,大贤为政即多闻，刺史真符不必分。尚有西郊诸葛庙，卧龙无首对江濆。,
赠李十五丈别（李秘书文嶷）,杜甫,峡人鸟兽居，其室附层颠。下临不测江，中有万里船。多病纷倚薄，少留改岁年。绝域谁慰怀，开颜喜名贤。孤陋忝末亲，等级敢比肩。人生意颇合，相与襟袂连。一日两遣仆，三日一共筵。扬论展寸心，壮笔过飞泉。玄成美价存，子山旧业传。不闻八尺躯，常受众目怜。且为辛苦行，盖被生事牵。北回白帝棹，南入黔阳天。汧公制方隅，迥出诸侯先。封内如太古，时危独萧然。清高金茎露，正直朱丝弦。昔在尧四岳，今之黄颍川。于迈恨不同，所思无由宣。山深水增波，解榻秋露悬。客游虽云久，主要月再圆。晨集风渚亭，醉操云峤篇。丈夫贵知己，欢罢念归旋。,
西阁曝日,杜甫,凛冽倦玄冬，负暄嗜飞阁。羲和流德泽，颛顼愧倚薄。毛发具自和，肌肤潜沃若。太阳信深仁，衰气欻有托。欹倾烦注眼，容易收病脚。流离木杪猿，翩跹山颠鹤。用知苦聚散，哀乐日已作。即事会赋诗，人生忽如昨。古来遭丧乱，贤圣尽萧索。胡为将暮年，忧世心力弱。,
哭李尚书（之芳）,杜甫,漳滨与蒿里，逝水竟同年。欲挂留徐剑，犹回忆戴船。相知成白首，此别间黄泉。风雨嗟何及，江湖涕泫然。修文将管辂，奉使失张骞。史阁行人在，诗家秀句传。客亭鞍马绝，旅榇网虫悬。复魄昭丘远，归魂素浐偏。樵苏封葬地，喉舌罢朝天。秋色凋春草，王孙若个边。,
拨闷（一作赠严二别驾）,杜甫,闻道云安麹米春，才倾一盏即醺人。乘舟取醉非难事，下峡消愁定几巡。长年三老遥怜汝，棙柁开头捷有神。已办青钱防雇直，当令美味入吾唇。,
信行远修水筒（引水筒）,杜甫,汝性不茹荤，清静仆夫内。秉心识本源，于事少滞碍。云端水筒坼，林表山石碎。触热藉子修，通流与厨会。往来四十里，荒险崖谷大。日曛惊未餐，貌赤愧相对。浮瓜供老病，裂饼尝所爱。于斯答恭谨，足以殊殿最。讵要方士符，何假将军盖。行诸直如笔，用意崎岖外。,
闻高常侍亡（忠州作）,杜甫,归朝不相见，蜀使忽传亡。虚历金华省，何殊地下郎。致君丹槛折，哭友白云长。独步诗名在，只令故旧伤。,
禹庙（此忠州临江县禹祠也）,杜甫,禹庙空山里，秋风落日斜。荒庭垂橘柚，古屋画龙蛇。云气生虚壁，江声走白沙。早知乘四载，疏凿控三巴。,
奉酬严公寄题野亭之作,杜甫,拾遗曾奏数行书，懒性从来水竹居。奉引滥骑沙苑马，幽栖真钓锦江鱼。谢安不倦登临费，阮籍焉知礼法疏。枉沐旌麾出城府，草茅无径欲教锄。,
驱竖子摘苍耳（即卷耳）,杜甫,江上秋已分，林中瘴犹剧。畦丁告劳苦，无以供日夕。蓬莠独不焦，野蔬暗泉石。卷耳况疗风，童儿且时摘。侵星驱之去，烂熳任远适。放筐亭午际，洗剥相蒙幂。登床半生熟，下箸还小益。加点瓜薤间，依稀橘奴迹。乱世诛求急，黎民糠籺窄。饱食复何心，荒哉膏粱客。富家厨肉臭，战地骸骨白。寄语恶少年，黄金且休掷。,
晓发公安（数月憩息此县）,杜甫,北城击柝复欲罢，东方明星亦不迟。邻鸡野哭如昨日，物色生态能几时，舟楫眇然自此去，江湖远适无前期。出门转眄已陈迹，药饵扶吾随所之。,
宿白沙驿（初过湖南五里）,杜甫,水宿仍馀照，人烟复此亭。驿边沙旧白，湖外草新青。万象皆春气，孤槎自客星。随波无限月，的的近南溟。,
湘夫人祠（即黄陵庙）,杜甫,肃肃湘妃庙，空墙碧水春。虫书玉佩藓，燕舞翠帷尘。晚泊登汀树，微馨借渚蘋。苍梧恨不尽，染泪在丛筠。,
寄岑嘉州（州据蜀江外）,杜甫,不见故人十年馀，不道故人无素书。愿逢颜色关塞远，岂意出守江城居。外江三峡且相接，斗酒新诗终日疏。谢脁每篇堪讽诵，冯唐已老听吹嘘。泊船秋夜经春草，伏枕青枫限玉除。眼前所寄选何物，赠子云安双鲤鱼。,
入乔口（长沙北界）,杜甫,漠漠旧京远，迟迟归路赊。残年傍水国，落日对春华。树蜜早蜂乱，江泥轻燕斜。贾生骨已朽，凄恻近长沙。,
船下夔州郭宿，雨湿不得上岸，别王十二判官,杜甫,依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含凄觉汝贤。,
铜官渚守风（渚在宁乡县）,杜甫,不夜楚帆落，避风湘渚间。水耕先浸草，春火更烧山。早泊云物晦，逆行波浪悭。飞来双白鹤，过去杳难攀。,
北风（新康江口信宿方行）,杜甫,春生南国瘴，气待北风苏。向晚霾残日，初宵鼓大炉。爽携卑湿地，声拔洞庭湖。万里鱼龙伏，三更鸟兽呼。涤除贪破浪，愁绝付摧枯。执热沉沉在，凌寒往往须。且知宽疾肺，不敢恨危途。再宿烦舟子，衰容问仆夫。今晨非盛怒，便道即长驱。隐几看帆席，云州涌坐隅。,
双枫浦（在浏阳县）,杜甫,辍棹青枫浦，双枫旧已摧。自惊衰谢力，不道栋梁材。浪足浮纱帽，皮须截锦苔。江边地有主，暂借上天回。,
宿江边阁（即后西阁）,杜甫,暝色延山径，高斋次水门。薄云岩际宿，孤月浪中翻。鹳鹤追飞静，豺狼得食喧。不眠忧战伐，无力正乾坤。,忧国忧民
江阁卧病走笔寄呈崔、卢两侍御,杜甫,客子庖厨薄，江楼枕席清。衰年病只瘦，长夏想为情。滑忆雕胡饭，香闻锦带羹。溜匙兼暖腹，谁欲致杯罂。,
去秋行,杜甫,去秋涪江木落时，臂枪走马谁家儿。到今不知白骨处，部曲有去皆无归。遂州城中汉节在，遂州城外巴人稀。战场冤魂每夜哭，空令野营猛士悲。,
西阁口号（呈元二十一）,杜甫,山木抱云稠，寒江绕上头。雪崖才变石，风幔不依楼。社稷堪流涕，安危在运筹。看君话王室，感动几销忧。,
潭州送韦员外牧韶州（迢）,杜甫,炎海韶州牧，风流汉署郎。分符先令望，同舍有辉光。白首多年疾，秋天昨夜凉。洞庭无过雁，书疏莫相忘。,
西阁雨望,杜甫,楼雨沾云幔，山寒著水城。径添沙面出，湍减石棱生。菊蕊凄疏放，松林驻远情。滂沱朱槛湿，万虑傍檐楹。,
江阁对雨有怀行营裴二端公（裴虬与讨臧玠故,杜甫,南纪风涛壮，阴晴屡不分。野流行地日，江入度山云。层阁凭雷殷，长空水面文。雨来铜柱北，应洗伏波军。,
千秋节有感二首（八月二日为明皇千秋节）,杜甫,自罢千秋节，频伤八月来。先朝常宴会，壮观已尘埃。凤纪编生日，龙池堑劫灰。湘川新涕泪，秦树远楼台。宝镜群臣得，金吾万国回。衢尊不重饮，白首独馀哀。御气云楼敞，含风彩仗高。仙人张内乐，王母献宫桃。罗袜红蕖艳，金羁白雪毛。舞阶衔寿酒，走索背秋毫。圣主他年贵，边心此日劳。桂江流向北，满眼送波涛。,
长沙送李十一（衔）,杜甫,与子避地西康州，洞庭相逢十二秋。远愧尚方曾赐履，竟非吾土倦登楼。久存胶漆应难并，一辱泥涂遂晚收。李杜齐名真忝窃，朔云寒菊倍离忧。,
奉赠卢五丈参谋（琚）,杜甫,恭惟同自出，妙选异高标。入幕知孙楚，披襟得郑侨。丈人藉才地，门阀冠云霄。老矣逢迎拙，相于契托饶。赐钱倾府待，争米驻船遥。邻好艰难薄，氓心杼轴焦。客星空伴使，寒水不成潮。素发干垂领，银章破在腰。说诗能累夜，醉酒或连朝。藻翰惟牵率，湖山合动摇。时清非造次，兴尽却萧条。天子多恩泽，苍生转寂寥。休传鹿是马，莫信鵩如鸮。未解依依袂，还斟泛泛瓢。流年疲蟋蟀，体物幸鹪鹩。辜负沧洲愿，谁云晚见招。,
狄明府（博济。一作寄狄明府）,杜甫,梁公曾孙我姨弟，不见十年官济济。大贤之后竟陵迟，浩荡古今同一体。比看叔伯四十人，有才无命百寮底。今者兄弟一百人，几人卓绝秉周礼。在汝更用文章为，长兄白眉复天启。汝门请从曾翁说，太后当朝多巧诋。狄公执政在末年，浊河终不污清济。国嗣初将付诸武，公独廷诤守丹陛。禁中决册请房陵，前朝长老皆流涕。太宗社稷一朝正，汉官威仪重昭洗。时危始识不世才，谁谓荼苦甘如荠。汝曹又宜列土食，身使门户多旌棨。胡为漂泊岷汉间，干谒王侯颇历抵。况乃山高水有波，秋风萧萧露泥泥。虎之饥，下巉岩，蛟之横，出清泚。早归来，黄土泥衣眼易眯。,
李监宅二首（一作李盐铁）,杜甫,尚觉王孙贵，豪家意颇浓。屏开金孔雀，褥隐绣芙蓉。且食双鱼美，谁看异味重。门阑多喜色，女婿近乘龙。华馆春风起，高城烟雾开。杂花分户映，娇燕入帘回。一见能倾座，虚怀只爱才。盐官虽绊骥，名是汉廷来。,
锦树行（因篇内有锦树二字摘以为题非正赋锦,杜甫,今日苦短昨日休，岁云暮矣增离忧。霜凋碧树待锦树。万壑东逝无停留。荒戍之城石色古，东郭老人住青丘。飞书白帝营斗粟，琴瑟几杖柴门幽。青草萋萋尽枯死，天马跂足随牦牛。自古圣贤多薄命，奸雄恶少皆封侯。故国三年一消息。终南渭水寒悠悠。五陵豪贵反颠倒，乡里小儿狐白裘。生男堕地要膂力，一生富贵倾邦国。莫愁父母少黄金，天下风尘儿亦得。,
通泉县署屋壁后薛少保画鹤,杜甫,薛公十一鹤，皆写青田真。画色久欲尽，苍然犹出尘。低昂各有意，磊落如长人。佳此志气远，岂惟粉墨新。万里不以力，群游森会神。威迟白凤态，非是仓庚邻。高堂未倾覆，常得慰嘉宾。曝露墙壁外，终嗟风雨频。赤霄有真骨，耻饮洿池津。冥冥任所往，脱略谁能驯。,
对雨书怀走邀许十一簿公,杜甫,东岳云峰起，溶溶满太虚。震雷翻幕燕，骤雨落河鱼。座对贤人酒，门听长者车。相邀愧泥泞，骑马到阶除。,
发潭州（时自潭之衡）,杜甫,夜醉长沙酒，晓行湘水春。岸花飞送客，樯燕语留人。贾傅才未有，褚公书绝伦。高名前后事，回首一伤神。,
武侯庙（庙在白帝西郊）,杜甫,遗庙丹青落，空山草木长。犹闻辞后主，不复卧南阳。,怀古诗
寄薛三郎中（据）,杜甫,人生无贤愚，飘飖若埃尘。自非得神仙，谁免危其身。与子俱白头，役役常苦辛。虽为尚书郎，不及村野人。忆昔村野人，其乐难具陈。蔼蔼桑麻交，公侯为等伦。天未厌戎马，我辈本常贫。子尚客荆州，我亦滞江滨。峡中一卧病，疟疠终冬春。春复加肺气，此病盖有因。早岁与苏郑，痛饮情相亲。二公化为土，嗜酒不失真。余今委修短，岂得恨命屯。闻子心甚壮，所过信席珍。上马不用扶，每扶必怒嗔。赋诗宾客间，挥洒动八垠。乃知盖代手，才力老益神。青草洞庭湖，东浮沧海漘。君山可避暑，况足采白蘋。子岂无扁舟，往复江汉津。我未下瞿塘，空念禹功勤。听说松门峡，吐药揽衣巾。高秋却束带，鼓枻视青旻。凤池日澄碧，济济多士新。余病不能起，健者勿逡巡。上有明哲君，下有行化臣。,
谒先主庙（刘昭烈庙在奉节县东六里）,杜甫,惨淡风云会，乘时各有人。力侔分社稷，志屈偃经纶。复汉留长策，中原仗老臣。杂耕心未已，欧血事酸辛。霸气西南歇，雄图历数屯。锦江元过楚，剑阁复通秦。旧俗存祠庙，空山立鬼神。虚檐交鸟道，枯木半龙鳞。竹送清溪月，苔移玉座春。闾阎儿女换，歌舞岁时新。绝域归舟远，荒城系马频。如何对摇落，况乃久风尘。孰与关张并，功临耿邓亲。应天才不小，得士契无邻。迟暮堪帷幄，飘零且钓缗。向来忧国泪，寂寞洒衣巾。,
大觉高僧兰若（和尚去冬往湖南）,杜甫,巫山不见庐山远，松林兰若秋风晚。一老犹鸣日暮钟，诸僧尚乞斋时饭。香炉峰色隐晴湖，种杏仙家近白榆。飞锡去年啼邑子，献花何日许门徒。,
白盐山（白盐崖高千馀丈，在州城东十七里）,杜甫,卓立群峰外，蟠根积水边。他皆任厚地，尔独近高天。白榜千家邑，清秋万估船。词人取佳句，刻画竟谁传。,
杜位宅守岁,杜甫,守岁阿戎家，椒盘已颂花。盍簪喧枥马，列炬散林鸦。四十明朝过，飞腾暮景斜。谁能更拘束，烂醉是生涯。,
曲江三章章五句,杜甫,曲江萧条秋气高，菱荷枯折随风涛，游子空嗟垂二毛。白石素沙亦相荡，哀鸿独叫求其曹。即事非今亦非古，长歌激越梢林莽，比屋豪华固难数。吾人甘作心似灰，弟侄何伤泪如雨。自断此生休问天，杜曲幸有桑麻田，故将移住南山边。短衣匹马随李广，看射猛虎终残年。,
哭长孙侍御（一作杜诵诗。以下为杜甫补遗）,杜甫,道为谋书重，名因赋颂雄。礼闱曾擢桂，宪府旧乘骢。流水生涯尽，浮云世事空。唯馀旧台柏，萧瑟九原中。,
白帝城楼,杜甫,江度寒山阁，城高绝塞楼。翠屏宜晚对，白谷会深游。急急能鸣雁，轻轻不下鸥。彝陵春色起，渐拟放扁舟。,
军中醉饮寄沈八、刘叟（一作畅当诗）,杜甫,酒渴爱江清，馀甘漱晚汀。软沙欹坐稳，冷石醉眠醒。野膳随行帐，华音发从伶。数杯君不见，醉已遣沉冥。,
杜鹃行（一作司空曙诗）,杜甫,古时杜宇称望帝，魂作杜鹃何微细。跳枝窜叶树木中，抢佯瞥捩雌随雄。毛衣惨黑貌憔悴，众鸟安肯相尊崇。隳形不敢栖华屋，短翮唯愿巢深丛。穿皮啄朽觜欲秃，苦饥始得食一虫。谁言养雏不自哺，此语亦足为愚蒙。声音咽咽如有谓，号啼略与婴儿同。口干垂血转迫促，似欲上诉于苍穹。蜀人闻之皆起立，至今斅学效遗风，乃知变化不可穷。岂知昔日居深宫，嫔嫱左右如花红。,
陪诸公上白帝城宴越公堂之作（越公杨素所建,杜甫,此堂存古制，城上俯江郊。落构垂云雨，荒阶蔓草茅。柱穿蜂溜蜜，栈缺燕添巢。坐接春杯气，心伤艳蕊梢。英灵如过隙，宴衎愿投胶。莫问东流水，生涯未即抛。,
舟泛洞庭（一作过洞庭湖）,杜甫,蛟室围青草，龙堆拥白沙。护江盘古木，迎棹舞神鸦。破浪南风正，收帆畏日斜。云山千万叠，底处上仙槎。,
峡口二首,杜甫,峡口大江间，西南控百蛮。城欹连粉堞，岸断更青山。开辟多天险，防隅一水关。乱离闻鼓角，秋气动衰颜。时清关失险，世乱戟如林。去矣英雄事，荒哉割据心。芦花留客晚，枫树坐猿深。疲苶烦亲故，诸侯数赐金。,
瞿唐怀古（以下草堂逸诗拾遗）,杜甫,西南万壑注，勍敌两崖开。地与山根裂，江从月窟来。削成当白帝，空曲隐阳台。疏凿功虽美，陶钧力大哉。,
惜别行送刘仆射判官（仆射乃其主将刘乃仆射,杜甫,闻道南行市骏马，不限匹数军中须。襄阳幕府天下异，主将俭省忧艰虞。只收壮健胜铁甲，岂因格斗求龙驹。而今西北自反胡，骐驎荡尽一匹无。龙媒真种在帝都，子孙永落西南隅。向非戎事备征伐，君肯辛苦越江湖。江湖凡马多憔悴，衣冠往往乘蹇驴。梁公富贵于身疏，号令明白人安居。俸钱时散士子尽，府库不为骄豪虚。以兹报主寸心赤，气却西戎回北狄。罗网群马籍马多，气在驱驰出金帛。刘侯奉使光推择，滔滔才略沧溟窄。杜陵老翁秋系船，扶病相识长沙驿。强梳白发提胡卢，手把菊花路旁摘。九州兵革浩茫茫，三叹聚散临重阳。当杯对客忍流涕，君不觉老夫神内伤。,
宿凿石浦（浦在湘潭县西）,杜甫,早宿宾从劳，仲春江山丽。飘风过无时，舟楫敢不系。回塘澹暮色，日没众星嘒。缺月殊未生，青灯死分翳。穷途多俊异，乱世少恩惠。鄙夫亦放荡，草草频卒岁。斯文忧患馀，圣哲垂彖系。,
夔府书怀四十韵,杜甫,昔罢河西尉，初兴蓟北师。不才名位晚，敢恨省郎迟。扈圣崆峒日，端居滟滪时。萍流仍汲引，樗散尚恩慈。遂阻云台宿，常怀湛露诗。翠华森远矣，白首飒凄其。拙被林泉滞，生逢酒赋欺。文园终寂寞，汉阁自磷缁。病隔君臣议，惭纡德泽私。扬镳惊主辱，拔剑拨年衰。社稷经纶地，风云际会期。血流纷在眼，涕洒乱交颐。四渎楼船泛，中原鼓角悲。贼壕连白翟，战瓦落丹墀。先帝严灵寝，宗臣切受遗。恒山犹突骑，辽海竞张旗。田父嗟胶漆，行人避蒺藜。总戎存大体，降将饰卑词。楚贡何年绝，尧封旧俗疑。长吁翻北寇，一望卷西夷。不必陪玄圃，超然待具茨。凶兵铸农器，讲殿辟书帷。庙算高难测，天忧实在兹。形容真潦倒，答效莫支持。使者分王命，群公各典司。恐乖均赋敛，不似问疮痍。万里烦供给，孤城最怨思。绿林宁小患，云梦欲难追。即事须尝胆，苍生可察眉。议堂犹集凤，正观是元龟。处处喧飞檄，家家急竞锥。萧车安不定，蜀使下何之。钓濑疏坟籍，耕岩进弈棋。地蒸馀破扇，冬暖更纤絺。豺遘哀登楚，麟伤泣象尼。衣冠迷适越，藻绘忆游睢。赏月延秋桂，倾阳逐露葵。大庭终反朴，京观且僵尸。高枕虚眠昼，哀歌欲和谁。南宫载勋业，凡百慎交绥。,
宿花石戍（长沙有渌口、花石二戍）,杜甫,午辞空灵岑，夕得花石戍。岸疏开辟水，木杂今古树。地蒸南风盛，春热西日暮。四序本平分，气候何回互。茫茫天造间，理乱岂恒数。系舟盘藤轮，策杖古樵路。罢人不在村，野圃泉自注。柴扉虽芜没，农器尚牢固。山东残逆气，吴楚守王度。谁能扣君门，下令减征赋。,
鹦鹉（一作翦羽）,杜甫,鹦鹉含愁思，聪明忆别离。翠衿浑短尽，红觜漫多知。未有开笼日，空残旧宿枝。世人怜复损，何用羽毛奇。,
奉送魏六丈佑少府之交广,杜甫,贤豪赞经纶，功成空名垂。子孙不振耀，历代皆有之。郑公四叶孙，长大常苦饥。众中见毛骨，犹是麒麟儿。磊落贞观事，致君朴直词。家声盖六合，行色何其微。遇我苍梧阴，忽惊会面稀。议论有馀地，公侯来未迟。虚思黄金贵，自笑青云期。长卿久病渴，武帝元同时。季子黑貂敝，得无妻嫂欺。尚为诸侯客，独屈州县卑。南游炎海甸，浩荡从此辞。穷途仗神道，世乱轻土宜。解帆岁云暮，可与春风归。出入朱门家，华屋刻蛟螭。玉食亚王者，乐张游子悲。侍婢艳倾城，绡绮轻雾霏。掌中琥珀钟，行酒双逶迤。新欢继明烛，梁栋星辰飞。两情顾盼合，珠碧赠于斯。上贵见肝胆，下贵不相疑。心事披写间，气酣达所为。错挥铁如意，莫避珊瑚枝。始兼逸迈兴，终慎宾主仪。戎马暗天宇，呜呼生别离。,
垂白（一作白首）,杜甫,垂白冯唐老，清秋宋玉悲。江喧长少睡，楼迥独移时。多难身何补，无家病不辞。甘从千日醉，未许七哀诗。,
随章留后新亭会送诸君,杜甫,新亭有高会，行子得良时。日动映江幕，风鸣排槛旗。绝荤终不改，劝酒欲无词。已堕岘山泪，因题零雨诗。,
奉赠李八丈判官（曛）,杜甫,我丈时英特，宗枝神尧后。珊瑚市则无，騄骥人得有。早年见标格，秀气冲星斗。事业富清机，官曹正独守。顷来树嘉政，皆已传众口。艰难体贵安，冗长吾敢取。区区犹历试，炯炯更持久。讨论实解颐，操割纷应手。箧书积讽谏，宫阙限奔走。入幕未展材，秉钧孰为偶。所亲问淹泊，泛爱惜衰朽。垂白乱南翁，委身希北叟。真成穷辙鲋，或似丧家狗。秋枯洞庭石，风飒长沙柳。高兴激荆衡，知音为回首。,
阆州奉送二十四舅使自京赴任青城,杜甫,闻道王乔舄，名因太史传。如何碧鸡使，把诏紫微天。秦岭愁回马，涪江醉泛船。青城漫污杂，吾舅意凄然。,
愁坐,杜甫,高斋常见野，愁坐更临门。十月山寒重，孤城月水昏。葭萌氐种迥，左担犬戎存。终日忧奔走，归期未敢论。,
孟氏（集有过孟十二仓曹十四主簿兄弟诗）,杜甫,孟氏好兄弟，养亲唯小园。承颜胝手足，坐客强盘飧。负米力葵外，读书秋树根。卜邻惭近舍，训子学谁门。,
吾宗（卫仓曹崇简）,杜甫,吾宗老孙子，质朴古人风。耕凿安时论，衣冠与世同。在家常早起，忧国愿年丰。语及君臣际，经书满腹中。,
冬深（一作即日）,杜甫,花叶随天意，江溪共石根。早霞随类影，寒水各依痕。易下杨朱泪，难招楚客魂。风涛暮不稳，舍棹宿谁门。,
惠义寺送王少尹赴成都（得峰字）,杜甫,苒苒谷中寺，娟娟林表峰。阑干上处远，结构坐来重。骑马行春径，衣冠起晚钟。云门青寂寂，此别惜相从。,
崔驸马山亭宴集（京城东有崔惠童驸马山池）,杜甫,萧史幽栖地，林间蹋凤毛。洑流何处入，乱石闭门高。客醉挥金碗，诗成得绣袍。清秋多宴会，终日困香醪。,
奉送郭中丞兼太仆卿充陇右节度使三十韵（郭,杜甫,诏发西山将，秋屯陇右兵。凄凉馀部曲，燀赫旧家声。雕鹗乘时去，骅骝顾主鸣。艰难须上策，容易即前程。斜日当轩盖，高风卷旆旌。松悲天水冷，沙乱雪山清。和虏犹怀惠，防边不敢惊。古来于异域，镇静示专征。燕蓟奔封豕，周秦触骇鲸。中原何惨黩，馀孽尚纵横。箭入昭阳殿，笳吟细柳营。内人红袖泣，王子白衣行。宸极祅星动，园陵杀气平。空馀金碗出，无复穗帷轻。毁庙天飞雨，焚宫火彻明。罘罳朝共落，棆桷夜同倾。三月师逾整，群胡势就烹。疮痍亲接战，勇决冠垂成。妙誉期元宰，殊恩且列卿。几时回节钺，戮力扫欃枪。圭窦三千士，云梯七十城。耻非齐说客，只似鲁诸生。通籍微班忝，周行独坐荣。随肩趋漏刻，短发寄簪缨。径欲依刘表，还疑厌祢衡。渐衰那此别，忍泪独含情。废邑狐狸语，空村虎豹争。人频坠涂炭，公岂忘精诚。元帅调新律，前军压旧京。安边仍扈从，莫作后功名。,
留别贾严二阁老两院补阙（得云字）,杜甫,田园须暂往，戎马惜离群。去远留诗别，愁多任酒醺。一秋常苦雨，今日始无云。山路时吹角，那堪处处闻。,
宣政殿退朝晚出左掖（掖门在两旁如人之臂掖,杜甫,天门日射黄金榜，春殿晴曛赤羽旗。宫草微微承委佩，炉烟细细驻游丝。云近蓬莱常好色，雪残鳷鹊亦多时。侍臣缓步归青琐，退食从容出每迟。,
夜（一作秋夜客舍）,杜甫,露下天高秋水清，空山独夜旅魂惊。疏灯自照孤帆宿，新月犹悬双杵鸣。南菊再逢人卧病，北书不至雁无情。步蟾倚杖看牛斗，银汉遥应接凤城。,
宿赞公房（京中大云寺主谪此安置）,杜甫,杖锡何来此，秋风已飒然。雨荒深院菊，霜倒半池莲。放逐宁违性，虚空不离禅。相逢成夜宿，陇月向人圆。,描写秋天
雨晴（一作秋霁）,杜甫,天水秋云薄，从西万里风。今朝好晴景，久雨不妨农。塞柳行疏翠，山梨结小红。胡笳楼上发，一雁入高空。,
夕烽,杜甫,夕烽来不近，每日报平安。塞上传光小，云边落点残。照秦通警急，过陇自艰难。闻道蓬莱殿，千门立马看。,
送人从军（时有吐蕃之役）,杜甫,弱水应无地，阳关已近天。今君渡沙碛，累月断人烟。好武宁论命，封侯不计年。马寒防失道，雪没锦鞍鞯。,
示侄佐（佐草堂在东柯谷）,杜甫,多病秋风落，君来慰眼前。自闻茅屋趣，只想竹林眠。满谷山云起，侵篱涧水悬。嗣宗诸子侄，早觉仲容贤。,
寄彭州高三十五使君适、虢州岑二十七长史,杜甫,故人何寂寞，今我独凄凉。老去才难尽，秋来兴甚长。物情尤可见，辞客未能忘。海内知名士，云端各异方。高岑殊缓步，沈鲍得同行。意惬关飞动，篇终接混茫。举天悲富骆，近代惜卢王。似尔官仍贵，前贤命可伤。诸侯非弃掷，半刺已翱翔。诗好几时见，书成无信将。男儿行处是，客子斗身强。羁旅推贤圣，沈绵抵咎殃。三年犹疟疾，一鬼不销亡。隔日搜脂髓，增寒抱雪霜。徒然潜隙地，有靦屡鲜妆。何太龙钟极，于今出处妨。无钱居帝里，尽室在边疆。刘表虽遗恨，庞公至死藏。心微傍鱼鸟，肉瘦怯豺狼。陇草萧萧白，洮云片片黄。彭门剑阁外，虢略鼎湖旁。荆玉簪头冷，巴笺染翰光。乌麻蒸续晒，丹橘露应尝。岂异神仙宅，俱兼山水乡。竹斋烧药灶，花屿读书床。更得清新否，遥知对属忙。旧官宁改汉，淳俗本归唐。济世宜公等，安贫亦士常。蚩尤终戮辱，胡羯漫猖狂。会待袄氛静，论文暂裹粮。,
寄岳州贾司马六丈、巴州严八使君两阁老五十韵,杜甫,衡岳啼猿里，巴州鸟道边。故人俱不利，谪宦两悠然。开辟乾坤正，荣枯雨露偏。长沙才子远，钓濑客星悬。忆昨趋行殿，殷忧捧御筵。讨胡愁李广，奉使待张骞。无复云台仗，虚修水战船。苍茫城七十，流落剑三千。画角吹秦晋，旄头俯涧瀍。小儒轻董卓，有识笑苻坚。浪作禽填海，那将血射天。万方思助顺，一鼓气无前。阴散陈仓北，晴熏太白巅。乱麻尸积卫，破竹势临燕。法驾还双阙，王师下八川。此时沾奉引，佳气拂周旋。貔虎开金甲，麒麟受玉鞭。侍臣谙入仗，厩马解登仙。花动朱楼雪，城凝碧树烟。衣冠心惨怆，故老泪潺湲。哭庙悲风急，朝正霁景鲜。月分梁汉米，春得水衡钱。内蕊繁于缬，宫莎软胜绵。恩荣同拜手，出入最随肩。晚著华堂醉，寒重绣被眠。辔齐兼秉烛，书枉满怀笺。每觉升元辅，深期列大贤。秉钧方咫尺，铩翮再联翩。禁掖朋从改，微班性命全。青蒲甘受戮，白发竟谁怜。弟子贫原宪，诸生老伏虔。师资谦未达，乡党敬何先。旧好肠堪断，新愁眼欲穿。翠干危栈竹，红腻小湖莲。贾笔论孤愤，严诗赋几篇。定知深意苦，莫使众人传。贝锦无停织，朱丝有断弦。浦鸥防碎首，霜鹘不空拳。地僻昏炎瘴，山稠隘石泉。且将棋度日，应用酒为年。典郡终微眇，治中实弃捐。安排求傲吏，比兴展归田。去去才难得，苍苍理又玄。古人称逝矣，吾道卜终焉。陇外翻投迹，渔阳复控弦。笑为妻子累，甘与岁时迁。亲故行稀少，兵戈动接联。他乡饶梦寐，失侣自屯邅。多病加淹泊，长吟阻静便。如公尽雄俊，志在必腾鶱。,
寄杨五桂州谭（因州参军段子之任）,杜甫,五岭皆炎热，宜人独桂林。梅花万里外，雪片一冬深。闻此宽相忆，为邦复好音。江边送孙楚，远附白头吟。,
和裴迪登新津寺寄王侍郎（王时牧蜀）,杜甫,何限倚山木，吟诗秋叶黄。蝉声集古寺，鸟影度寒塘。风物悲游子，登临忆侍郎。老夫贪佛日，随意宿僧房。,
熟食日示宗文、宗武,杜甫,消渴游江汉，羁栖尚甲兵。几年逢熟食，万里逼清明。松柏邛山路，风花白帝城。汝曹催我老，回首泪纵横。,
所思（得台州郑司户虔消息）,杜甫,郑老身仍窜，台州信所传。为农山涧曲，卧病海云边。世已疏儒素，人犹乞酒钱。徒劳望牛斗，无计劚龙泉。,
不见（近无李白消息）,杜甫,不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。,
览物（一作峡中览物）,杜甫,曾为掾吏趋三辅，忆在潼关诗兴多。巫峡忽如瞻华岳，蜀江犹似见黄河。舟中得病移衾枕，洞口经春长薜萝。形胜有馀风土恶，几时回首一高歌。,
涪江泛舟送韦班归京（得山字）,杜甫,追饯同舟日，伤春一水间。飘零为客久，衰老羡君还。花远重重树，云轻处处山。天涯故人少，更益鬓毛斑。,
愁（强戏为吴体）,杜甫,江草日日唤愁生，巫峡泠泠非世情。盘涡鹭浴底心性，独树花发自分明。十年戎马暗万国，异域宾客老孤城。渭水秦山得见否，人经罢病虎纵横。,
郪城西原送李判官兄、武判官弟赴成都府,杜甫,凭高送所亲，久坐惜芳辰。远水非无浪，他山自有春。野花随处发，官柳著行新。天际伤愁别，离筵何太频。,
即事（一作天畔）,杜甫,天畔群山孤草亭，江中风浪雨冥冥。一双白鱼不受钓，三寸黄甘犹自青。多病马卿无日起，穷途阮籍几时醒。未闻细柳散金甲，肠断秦川流浊泾。,
重题郑氏东亭（在新安界）,杜甫,华亭入翠微，秋日乱清晖。崩石欹山树，清涟曳水衣。紫鳞冲岸跃，苍隼护巢归。向晚寻征路，残云傍马飞。,
与任城许主簿游南池（池在济宁州境）,杜甫,秋水通沟洫，城隅进小船。晚凉看洗马，森木乱鸣蝉。菱熟经时雨，蒲荒八月天。晨朝降白露，遥忆旧青毡。,
醉时歌（赠广文馆博士郑虔）,杜甫,诸公衮衮登台省，广文先生官独冷。甲第纷纷厌粱肉，广文先生饭不足。先生有道出羲皇，先生有才过屈宋。德尊一代常轗轲，名垂万古知何用。杜陵野客人更嗤，被褐短窄鬓如丝。日籴太仓五升米，时赴郑老同襟期。得钱即相觅，沽酒不复疑。忘形到尔汝，痛饮真吾师。清夜沈沈动春酌，灯前细雨檐花落。但觉高歌有鬼神，焉知饿死填沟壑。相如逸才亲涤器，子云识字终投阁。先生早赋归去来，石田茅屋荒苍苔。儒术于我何有哉，孔丘盗跖俱尘埃。不须闻此意惨怆，生前相遇且衔杯。,
望兜率寺,杜甫,树密当山径，江深隔寺门。霏霏云气重，闪闪浪花翻。不复知天大，空馀见佛尊。时应清盥罢，随喜给孤园。,
奉同郭给事汤东灵湫作（骊山温汤之东有龙湫,杜甫,东山气鸿濛，宫殿居上头。君来必十月，树羽临九州。阴火煮玉泉，喷薄涨岩幽。有时浴赤日，光抱空中楼。阆风入辙迹，旷原延冥搜。沸天万乘动，观水百丈湫。幽灵斯可佳，王命官属休。初闻龙用壮，擘石摧林丘。中夜窟宅改，移因风雨秋。倒悬瑶池影，屈注苍江流。味如甘露浆，挥弄滑且柔。翠旗澹偃蹇，云车纷少留。箫鼓荡四溟，异香泱漭浮。鲛人献微绡，曾祝沈豪牛。百祥奔盛明，古先莫能俦。坡陀金虾蟆，出见盖有由。至尊顾之笑，王母不肯收。复归虚无底，化作长黄虬。飘飘青琐郎，文彩珊瑚钩。浩歌渌水曲，清绝听者愁。,
陪李梓州、王阆州、苏遂州、李果州四使君登,杜甫,春日无人境，虚空不住天。莺花随世界，楼阁寄山巅。迟暮身何得，登临意惘然。谁能解金印，潇洒共安禅。,
送何侍御归朝（李梓州泛舟筵上作）,杜甫,舟楫诸侯饯，车舆使者归。山花相映发，水鸟自孤飞。春日垂霜鬓，天隅把绣衣。故人从此去，寥落寸心违。,
江亭送眉州辛别驾升之（得芜字）,杜甫,柳影含云幕，江波近酒壶。异方惊会面，终宴惜征途。沙晚低风蝶，天晴喜浴凫。别离伤老大，意绪日荒芜。,
陪章留后侍御宴南楼（得风字）,杜甫,绝域长夏晚，兹楼清宴同。朝廷烧栈北，鼓角满天东。屡食将军第，仍骑御史骢。本无丹灶术，那免白头翁。寇盗狂歌外，形骸痛饮中。野云低渡水，檐雨细随风。出号江城黑，题诗蜡炬红。此身醒复醉，不拟哭途穷。,
九月一日过孟十二仓曹、十四主簿兄弟,杜甫,藜杖侵寒露，蓬门启曙烟。力稀经树歇，老困拨书眠。秋觉追随尽，来因孝友偏。清谈见滋味，尔辈可忘年。,
台上（得凉字）,杜甫,改席台能迥，留门月复光。云行遗暑湿，山谷进风凉。老去一杯足，谁怜屡舞长。何须把官烛，似恼鬓毛苍。,
季秋苏五弟缨江楼夜宴崔十三评事、韦少府侄,杜甫,峡险江惊急，楼高月迥明。一时今夕会，万里故乡情。星落黄姑渚，秋辞白帝城。老人因酒病，坚坐看君倾。明月生长好，浮云薄渐遮。悠悠照边塞，悄悄忆京华。清动杯中物，高随海上查。不眠瞻白兔，百过落乌纱。对月那无酒，登楼况有江。听歌惊白鬓，笑舞拓秋窗。尊蚁添相续，沙鸥并一双。尽怜君醉倒，更觉片心降。,
送王十五判官扶侍还黔中（得开字）,杜甫,大家东征逐子回，风生洲渚锦帆开。青青竹笋迎船出，日日江鱼入馔来。离别不堪无限意，艰危深仗济时才。黔阳信使应稀少，莫怪频频劝酒杯。,
五盘,杜甫,五盘虽云险，山色佳有馀。仰凌栈道细，俯映江木疏。地僻无网罟，水清反多鱼。好鸟不妄飞，野人半巢居。喜见淳朴俗，坦然心神舒。东郊尚格斗，巨猾何时除。故乡有弟妹，流落随丘墟。成都万事好，岂若归吾庐。,
警急（时高公適领西川节度）,杜甫,才名旧楚将，妙略拥兵机。玉垒虽传檄，松州会解围。和亲知拙计，公主漫无归。青海今谁得，西戎实饱飞。,
积草岭（同谷县界）,杜甫,连峰积长阴，白日递隐见。飕飕林响交，惨惨石状变。山分积草岭，路异明水县。旅泊吾道穷，衰年岁时倦。卜居尚百里，休驾投诸彦。邑有佳主人，情如已会面。来书语绝妙，远客惊深眷。食蕨不愿馀，茅茨眼中见。,
戏寄崔评事表侄、苏五表弟、韦大少府诸侄,杜甫,隐豹深愁雨，潜龙故起云。泥多仍径曲，心醉阻贤群。忍待江山丽，还披鲍谢文。高楼忆疏豁，秋兴坐氛氲。,
发同谷县（乾元二年十二月一日自陇右赴剑南,杜甫,贤有不黔突，圣有不暖席。况我饥愚人，焉能尚安宅。始来兹山中，休驾喜地僻。奈何迫物累，一岁四行役。忡忡去绝境，杳杳更远适。停骖龙潭云，回首白崖石。临岐别数子，握手泪再滴。交情无旧深，穷老多惨戚。平生懒拙意，偶值栖遁迹。去住与愿违，仰惭林间翮。,
章梓州橘亭饯成都窦少尹（得凉字）,杜甫,秋日野亭千橘香，玉盘锦席高云凉。主人送客何所作，行酒赋诗殊未央。衰老应为难离别，贤声此去有辉光。预传籍籍新京尹，青史无劳数赵张。,
别崔潩因寄薛据、孟云卿（内弟潩赴湖南幕职,杜甫,志士惜妄动，知深难固辞。如何久磨砺，但取不磷缁。夙夜听忧主，飞腾急济时。荆州过薛孟，为报欲论诗。,
投简成、华两县诸子,杜甫,赤县官曹拥材杰，软裘快马当冰雪。长安苦寒谁独悲，杜陵野老骨欲折。南山豆苗早荒秽，青门瓜地新冻裂。乡里儿童项领成，朝廷故旧礼数绝。自然弃掷与时异，况乃疏顽临事拙。饥卧动即向一旬，敝裘何啻联百结。君不见空墙日色晚，此老无声泪垂血。,
薄暮,杜甫,江水长流地，山云薄暮时。寒花隐乱草，宿鸟择深枝。旧国见何日，高秋心苦悲。人生不再好，鬓发白成丝。,
城上（一作空城）,杜甫,草满巴西绿，空城白日长。风吹花片片，春动水茫茫。八骏随天子，群臣从武皇。遥闻出巡守，早晚遍遐荒。,
伤春五首（巴阆僻远伤春罢始知春前已收宫阙,杜甫,天下兵虽满，春光日自浓。西京疲百战，北阙任群凶。关塞三千里，烟花一万重。蒙尘清路急，御宿且谁供。殷复前王道，周迁旧国容。蓬莱足云气，应合总从龙。莺入新年语，花开满故枝。天青风卷幔，草碧水通池。牢落官军速，萧条万事危。鬓毛元自白，泪点向来垂。不是无兄弟，其如有别离。巴山春色静，北望转逶迤。日月还相斗，星辰屡合围。不成诛执法，焉得变危机。大角缠兵气，钩陈出帝畿。烟尘昏御道，耆旧把天衣。行在诸军阙，来朝大将稀。贤多隐屠钓，王肯载同归。再有朝廷乱，难知消息真。近传王在洛，复道使归秦。夺马悲公主，登车泣贵嫔。萧关迷北上，沧海欲东巡。敢料安危体，犹多老大臣。岂无嵇绍血，沾洒属车尘。闻说初东幸，孤儿却走多。难分太仓粟，竞弃鲁阳戈。胡虏登前殿，王公出御河。得无中夜舞，谁忆大风歌。春色生烽燧，幽人泣薜萝。君臣重修德，犹足见时和。,
寒食夜苏二宅,杜甫,寒食明堪坐，春参夕已垂。好风经柳叶，清风照花枝。客泪闻歌掩，归心畏酒知。佳辰邀赏遍，忽忽更何为？,
寄杜位（顷者与位同在故严尚书幕）,杜甫,寒日经檐短，穷猿失木悲。峡中为客恨，江上忆君时。天地身何在，风尘病敢辞。封书两行泪，沾洒裛新诗。,
奉寄高常侍（一作寄高三十五大夫）,杜甫,汶上相逢年颇多，飞腾无那故人何。总戎楚蜀应全未，方驾曹刘不啻过。今日朝廷须汲黯，中原将帅忆廉颇。天涯春色催迟暮，别泪遥添锦水波。,
奉寄别马巴州（时甫除京兆功曹在东川）,杜甫,勋业终归马伏波，功曹非复汉萧何。扁舟系缆沙边久，南国浮云水上多。独把鱼竿终远去，难随鸟翼一相过。知君未爱春湖色，兴在骊驹白玉珂。,
别苏徯（赴湖南幕）,杜甫,故人有游子，弃掷傍天隅。他日怜才命，居然屈壮图。十年犹塌翼，绝倒为惊吁。消渴今如在，提携愧老夫。岂知台阁旧，先拂凤凰雏。得实翻苍竹，栖枝把翠梧。北辰当宇宙，南岳据江湖。国带风尘色，兵张虎豹符。数论封内事，挥发府中趋。赠尔秦人策，莫鞭辕下驹。,
奉汉中王手札报韦侍御、萧尊师亡,杜甫,秋日萧韦逝，淮王报峡中。少年疑柱史，多术怪仙公。不但时人惜，只应吾道穷。一哀侵疾病，相识自儿童。处处邻家笛，飘飘客子蓬。强吟怀旧赋，已作白头翁。,
严氏溪放歌行（溪在阆州东百馀里）,杜甫,天下甲马未尽销，岂免沟壑常漂漂。剑南岁月不可度，边头公卿仍独骄。费心姑息是一役，肥肉大酒徒相要。呜呼古人已粪土，独觉志士甘渔樵。况我飘转无定所，终日戚戚忍羁旅。秋宿霜溪素月高，喜得与子长夜语。东游西还力实倦，从此将身更何许。知子松根长茯苓，迟暮有意来同煮。,
孤雁（一作后飞雁）,杜甫,孤雁不饮啄，飞鸣声念群。谁怜一片影，相失万重云。望尽似犹见，哀多如更闻。野鸦无意绪，鸣噪自纷纷。,孤独
冬狩行（时梓州刺史章彝兼侍御史留后东川）,杜甫,君不见东川节度兵马雄，校猎亦似观成功。夜发猛士三千人，清晨合围步骤同。禽兽已毙十七八，杀声落日回苍穹。幕前生致九青兕，骆驼礨峞垂玄熊。东西南北百里间，仿佛蹴踏寒山空。有鸟名鸲鹆，力不能高飞逐走蓬。肉味不足登鼎俎，何为见羁虞罗中。春蒐冬狩侯得同，使君五马一马骢。况今摄行大将权，号令颇有前贤风。飘然时危一老翁，十年厌见旌旗红。喜君士卒甚整肃，为我回辔擒西戎。草中狐兔尽何益，天子不在咸阳宫。朝廷虽无幽王祸，得不哀痛尘再蒙。呜呼，得不哀痛尘再蒙。,
遣意二首,杜甫,啭枝黄鸟近，泛渚白鸥轻。一径野花落，孤村春水生。衰年催酿黍，细雨更移橙。渐喜交游绝，幽居不用名。檐影微微落，津流脉脉斜。野船明细火，宿雁聚圆沙。云掩初弦月，香传小树花。邻人有美酒，稚子夜能赊。,
玉腕骝（江陵节度卫公马也）,杜甫,闻说荆南马，尚书玉腕骝。顿骖飘赤汗，跼蹐顾长楸。胡虏三年入，乾坤一战收。举鞭如有问，欲伴习池游。,
玉台观（滕王造）,杜甫,中天积翠玉台遥，上帝高居绛节朝。遂有冯夷来击鼓，始知嬴女善吹箫。江光隐见鼋鼍窟，石势参差乌鹊桥。更肯红颜生羽翼，便应黄发老渔樵。,
远怀舍弟颖、观等,杜甫,阳翟空知处，荆南近得书。积年仍远别，多难不安居。江汉春风起，冰霜昨夜除。云天犹错莫，花萼尚萧疏。对酒都疑梦，吟诗正忆渠。旧时元日会，乡党羡吾庐。,
倚杖（盐亭县作）,杜甫,看花虽郭内，倚杖即溪边。山县早休市，江桥春聚船。狎鸥轻白浪，归雁喜青天。物色兼生意，凄凉忆去年。,
陪王汉州留杜绵州泛房公西湖（房琯刺汉州时,杜甫,旧相恩追后，春池赏不稀。阙庭分未到，舟楫有光辉。豉化莼丝熟，刀鸣鲙缕飞。使君双皂盖，滩浅正相依。,
春夜峡州田侍御长史津亭留宴（得筵字）,杜甫,北斗三更席，西江万里船。杖藜登水榭，挥翰宿春天。白发烦多酒，明星惜此筵。始知云雨峡，忽尽下牢边。,
高楠,杜甫,楠树色冥冥，江边一盖青。近根开药圃，接叶制茅亭。落景阴犹合，微风韵可听。寻常绝醉困，卧此片时醒。,
舟前小鹅儿（汉州城西北角官池作官池即房公,杜甫,鹅儿黄似酒，对酒爱新鹅。引颈嗔船逼，无行乱眼多。翅开遭宿雨，力小困沧波。客散层城暮，狐狸奈若何。,
乘雨入行军六弟宅,杜甫,曙角凌云罢，春城带雨长。水花分堑弱，巢燕得泥忙。令弟雄军佐，凡才污省郎。萍漂忍流涕，衰飒近中堂。,
宴胡侍御书堂（李尚书之芳、郑秘监审同集归,杜甫,江湖春欲暮，墙宇日犹微。暗暗春籍满，轻轻花絮飞。翰林名有素，墨客兴无违。今夜文星动，吾侪醉不归。,
赠郑十八贲（云安令）,杜甫,温温士君子，令我怀抱尽。灵芝冠众芳，安得阙亲近。遭乱意不归，窜身迹非隐。细人尚姑息，吾子色愈谨。高怀见物理，识者安肯哂。卑飞欲何待，捷径应未忍。示我百篇文，诗家一标准。羁离交屈宋，牢落值颜闵。水陆迷畏途，药饵驻修轸。古人日以远，青史字不泯。步趾咏唐虞，追随饭葵堇。数杯资好事，异味烦县尹。心虽在朝谒，力与愿矛盾。抱病排金门，衰容岂为敏。,
暮春陪李尚书、李中丞过郑监湖亭泛舟（得过,杜甫,海内文章伯，湖边意绪多。玉尊移晚兴，桂楫带酣歌。春日繁鱼鸟，江天足芰荷。郑庄宾客地，衰白远来过。,
夏日杨长宁宅送崔侍御、常正字入京（得深字,杜甫,醉酒扬雄宅，升堂子贱琴。不堪垂老鬓，还对欲分襟。天地西江远，星辰北斗深。乌台俯麟阁，长夏白头吟。,
多病执热奉怀李尚书（之芳）,杜甫,衰年正苦病侵凌，首夏何须气郁蒸。大水淼茫炎海接，奇峰硉兀火云升。思沾道暍黄梅雨，敢望宫恩玉井冰。不是尚书期不顾，山阴野雪兴难乘。,
寄裴施州（裴冕坐李辅国贬施州刺史）,杜甫,廊庙之具裴施州，宿昔一逢无此流。金钟大镛在东序，冰壶玉衡悬清秋。自从相遇感多病，三岁为客宽边愁。尧有四岳明至理，汉二千石真分忧。几度寄书白盐北，苦寒赠我青羔裘。霜雪回光避锦袖，龙蛇动箧蟠银钩。紫衣使者辞复命，再拜故人谢佳政。将老已失子孙忧，后来况接才华盛。,
官池春雁二首,杜甫,自古稻粱多不足，至今鸂鶒乱为群。且休怅望看春水，更恐归飞隔暮云。青春欲尽急还乡，紫塞宁论尚有霜。翅在云天终不远，力微矰缴绝须防。,
投简梓州幕府兼韦十郎官,杜甫,幕下郎官安稳无，从来不奉一行书。固知贫病人须弃，能使韦郎迹也疏。,
严郑公阶下新松（得沾字）,杜甫,弱质岂自负，移根方尔瞻。细声闻玉帐，疏翠近珠帘。未见紫烟集，虚蒙清露沾。何当一百丈，欹盖拥高檐。,
严郑公宅同咏竹（得香字）,杜甫,绿竹半含箨，新梢才出墙。色侵书帙晚，阴过酒樽凉。雨洗娟娟净，风吹细细香。但令无剪伐，会见拂云长。,
奉观严郑公厅事岷山沱江画图十韵（得忘字）,杜甫,沱水流中座，岷山到此堂。白波吹粉壁，青嶂插雕梁。直讶杉松冷，兼疑菱荇香。雪云虚点缀，沙草得微茫。岭雁随毫末，川蜺饮练光。霏红洲蕊乱，拂黛石萝长。暗谷非关雨，丹枫不为霜。秋成玄圃外，景物洞庭旁。绘事功殊绝，幽襟兴激昂。从来谢太傅，丘壑道难忘。,
晚秋陪严郑公摩诃池泛舟（得溪字。池在张仪,杜甫,湍驶风醒酒，船回雾起堤。高城秋自落，杂树晚相迷。坐触鸳鸯起，巢倾翡翠低。莫须惊白鹭，为伴宿清溪。,
江陵节度阳城郡王新楼成王请严侍御判官赋七,杜甫,楼上炎天冰雪生，高飞燕雀贺新成。碧窗宿雾濛濛湿，朱栱浮云细细轻。杖钺褰帷瞻具美，投壶散帙有馀清。自公多暇延参佐，江汉风流万古情。,
毒热寄简崔评事十六弟,杜甫,大暑运金气，荆扬不知秋。林下有塌翼，水中无行舟。千室但扫地，闭关人事休。老夫转不乐，旅次兼百忧。蝮蛇暮偃蹇，空床难暗投。炎宵恶明烛，况乃怀旧丘。开襟仰内弟，执热露白头。束带负芒刺，接居成阻修。何当清霜飞，会子临江楼。载闻大易义，讽兴诗家流。蕴藉异时辈，检身非苟求。皇皇使臣体，信是德业优。楚材择杞梓，汉苑归骅骝。短章达我心，理为识者筹。,
无题,李商隐,相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。,爱情诗，思念诗，唐诗三百首，初中
无题,李商隐,昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。,爱情诗，唐诗三百首
锦瑟,李商隐,锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。,爱情诗，思念诗，唐诗三百首
无题,李商隐,万里风波一叶舟，忆归初罢更夷犹。碧江地没元相引，黄鹤沙边亦少留。益德冤魂终报主，阿童高义镇横秋。人生岂得长无谓，怀古思乡共白头。,
无题,李商隐,白道萦回入暮霞，斑骓嘶断七香车。春风自共何人笑，枉破阳城十万家。,
无题,李商隐,八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。,爱情诗
无题,李商隐,近知名阿侯，住处小江流。腰细不胜舞，眉长惟是愁。黄金堪作屋，何不作重楼。,
无题,李商隐,照梁初有情，出水旧知名。裙衩芙蓉小，钗茸翡翠轻。锦长书郑重，眉细恨分明。莫近弹棋局，中心最不平。,
无题,李商隐,紫府仙人号宝灯，云浆未饮结成冰。如何雪月交光夜，更在瑶台十二层。,
夜雨寄北,李商隐,君问归期未有期，巴山夜雨涨秋池。何当共剪西窗烛，却话巴山夜雨时。,爱情诗，描写雨，思念诗，唐诗三百首，初中，高中
蝉,李商隐,本以高难饱，徒劳恨费声。五更疏欲断，一树碧无情。薄宦梗犹泛，故园芜已平。烦君最相警，我亦举家清。,唐诗三百首
嫦娥,李商隐,云母屏风烛影深，长河渐落晓星沉。嫦娥应悔偷灵药，碧海青天夜夜心。,唐诗三百首，小学，孤独
马嵬,李商隐,海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。,讽刺诗
乐游原,李商隐,万树鸣蝉隔岸虹，乐游原上有西风。羲和自趁虞泉宿，不放斜阳更向东。,
乐游原,李商隐,春梦乱不记，春原登已重。青门弄烟柳，紫阁舞云松。拂砚轻冰散，开尊绿酎浓。无悰托诗遣，吟罢更无悰。,
贾生,李商隐,宣室求贤访逐臣，贾生才调更无伦。可怜夜半虚前席，不问苍生问鬼神。,唐诗三百首，怀才不遇
登乐游原,李商隐,向晚意不适，驱车登古原。夕阳无限好，只是近黄昏。,哲理诗，唐诗三百首，惜时
隋宫,李商隐,乘兴南游不戒严，九重谁省谏书函。春风举国裁宫锦，半作障泥半作帆。,唐诗三百首，怀古诗，讽刺诗
隋宫,李商隐,紫泉宫殿锁烟霞，欲取芜城作帝家。玉玺不缘归日角1，锦帆应是到天涯。于今腐草无莹火，终古垂杨有暮鸦。地下若逢陈后主2，岂宜重问后庭花。,唐诗三百首，讽刺诗
春雨,李商隐,怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉铛缄札何由达，万里云罗一雁飞。,爱情诗，描写雨，唐诗三百首
晚晴,李商隐,深居府夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干後，归飞体更轻。,描写夏天
晚晴,李商隐,深居俯夹城，春去夏犹清。天意怜幽草，人间重晚晴。并添高阁迥，微注小窗明。越鸟巢干后，归飞体更轻。,
落花,李商隐,高阁客竟去，小园花乱飞。参差连曲陌，迢递送斜晖。肠断未忍扫，眼穿仍欲归。芳心向春尽，所得是沾衣。,描写花，唐诗三百首
霜月,李商隐,初闻征雁已无蝉，百尺楼台水接天。青女素娥俱耐冷，月中霜里斗婵娟。,描写秋天，描写月亮
风雨,李商隐,凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。,唐诗三百首，怀才不遇
柳,李商隐,江南江北雪初消，漠漠轻黄惹嫩条。灞岸已攀行客手，楚宫先骋舞姬腰。清明带雨临官道，晚日含风拂野桥。如线如丝正牵恨，王孙归路一何遥。,
柳,李商隐,为有桥边拂面香，何曾自敢占流光。后庭玉树承恩泽，不信年华有断肠。,
柳,李商隐,曾逐东风拂舞筵，乐游春苑断肠天。如何肯到清秋日，已带斜阳又带蝉。,描写柳
柳,李商隐,动春何限叶，撼晓几多枝。解有相思否，应无不舞时。絮飞藏皓蝶，带弱露黄鹂。倾国宜通体，谁来独赏眉。,
柳,李商隐,柳映江潭底有情，望中频遣客心惊。巴雷隐隐千山外，更作章台走马声。,
牡丹,李商隐,压径复缘沟，当窗又映楼。终销一国破，不啻万金求。鸾凤戏三岛，神仙居十洲。应怜萱草淡，却得号忘忧。,
牡丹,李商隐,锦帏初卷卫夫人，绣被犹堆越鄂君。垂手乱翻雕玉佩，招腰争舞郁金裙。石家蜡烛何曾剪，荀令香炉可待熏。我是梦中传彩笔，欲书花叶寄朝云。,
瑶池,李商隐,瑶池阿母绮窗开，黄竹歌声动地哀。八骏日行三万里，穆王何事不重来。,唐诗三百首，讽刺诗
韩碑,李商隐,元和天子神武姿，彼何人哉轩与羲。誓将上雪列圣耻，坐法宫中朝四夷。淮西有贼五十载，封狼生貙貙生罴。不据山河据平地，长戈利矛日可麾。帝得圣相相曰度，贼斫不死神扶持。腰悬相印作都统，阴风惨澹天王旗。愬武古通作牙爪，仪曹外郎载笔随。行军司马智且勇，十四万众犹虎貔。入蔡缚贼献太庙，功无与让恩不訾。帝曰汝度功第一，汝从事愈宜为辞。愈拜稽首蹈且舞，金石刻画臣能为。古者世称大手笔，此事不系于职司。当仁自古有不让，言讫屡颔天子颐。公退斋戒坐小阁，濡染大笔何淋漓。点窜尧典舜典字，涂改清庙生民诗。文成破体书在纸，清晨再拜铺丹墀。表曰臣愈昧死上，咏神圣功书之碑。碑高三丈字如斗，负以灵鳌蟠以螭。句奇语重喻者少，谗之天子言其私。长绳百尺拽碑倒，粗砂大石相磨治。公之斯文若元气，先时已入人肝脾。汤盘孔鼎有述作，今无其器存其辞。呜呼圣王及圣相，相与烜赫流淳熙。公之斯文不示后，曷与三五相攀追。愿书万本诵万遍，口角流沫右手胝。传之七十有二代，以为封禅玉检明堂基。,唐诗三百首
凉思,李商隐,客去波平槛，蝉休露满枝。永怀当此节，倚立自移时。北斗兼春远，南陵寓使迟。天涯占梦数，疑误有新知。,唐诗三百首
无题二首,李商隐,凤尾香罗薄几重，碧文圆顶夜深缝。扇裁月魄羞难掩，车走雷声语未通。曾是寂寥金烬暗，断无消息石榴红。斑骓只系垂杨岸，何处西南待好风。重帏深下莫愁堂，卧后清宵细细长。神女生涯元是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。,思念诗，唐诗三百首
无题二首,李商隐,来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝薰微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。,爱情诗，思念诗，唐诗三百首
咏史,李商隐,历览前贤国与家，成由勤俭破由奢。何须琥珀方为枕，岂得真珠始是车。运去不逢青海马，力穷难拔蜀山蛇。几人曾预南薰曲，终古苍梧哭翠华。,怀古诗
北青萝,李商隐,残阳西入崦，茅屋访孤僧。落叶人何在，寒云路几层。独敲初夜磬，闲倚一枝藤。世界微尘里，吾宁爱与憎。,唐诗三百首
筹笔驿,李商隐,猿鸟犹疑畏简书，风云常为护储胥。徒令上将挥神笔，终见降王走传车。管乐有才终不忝，关张无命欲何如。他年锦里经祠庙，梁父吟成恨有余。,唐诗三百首，怀古诗
寄令狐郎中,李商隐,嵩云秦树久离居，双鲤迢迢一纸书。休问梁园旧宾客，茂陵秋雨病相如。,友情诗，思念诗，唐诗三百首
为有,李商隐,为有云屏无限娇，凤城寒尽怕春宵。无端嫁得金龟婿，辜负香衾事早朝。,唐诗三百首
离思,李商隐,气尽前溪舞，心酸子夜歌。峡云寻不得，沟水欲如何。朔雁传书绝，湘篁染泪多。无由见颜色，还自托微波。,
忆梅,李商隐,定定住天涯，依依向物华。寒梅最堪恨，常作去年花。,描写梅花
雨,李商隐,摵摵度瓜园，依依傍竹轩。秋池不自冷，风叶共成喧。窗迥有时见，檐高相续翻。侵宵送书雁，应为稻粱恩。,
月,李商隐,池上与桥边，难忘复可怜。帘开最明夜，簟卷已凉天。流处水花急，吐时云叶鲜。姮娥无粉黛，只是逞婵娟。,
月,李商隐,过水穿楼触处明，藏人带树远含清。初生欲缺虚惆怅，未必圆时即有情。,
天涯,李商隐,春日在天涯，天涯日又斜。莺啼如有泪，为湿最高花。,
重过圣女祠,李商隐,白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。,
花下醉,李商隐,寻芳不觉醉流霞，倚树沉眠日已斜。客散酒醒深夜后，更持红烛赏残花。,
无题四首,李商隐,（其一）来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。（其二）飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。（其四）何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖後同墙看。归来展转到五更，梁间燕子闻长叹。王十二兄与畏之员外相访，见招小饮，时予以悼亡日近，不去，因寄。谢傅门庭旧末行，今朝歌管属檀郎。更无人处帘垂地，欲拂尘时簟竟床。嵇氏幼男犹可悯，左家娇女岂能望？愁霖腹疾俱难遣，万里西风夜正长。,
七夕,李商隐,鸾扇斜分凤幄开，星桥横过鹊飞回。争将世上无期别，换得年年一度来。,
春日,李商隐,欲入卢家白玉堂，新春催破舞衣裳。蝶衔红蕊蜂衔粉，共助青楼一日忙。,
赠荷花,李商隐,世间花叶不相伦，花入金盆叶作尘。惟有绿荷红菡萏，,描写荷花，赞美诗
赠柳,李商隐,章台从掩映，郢路更参差。见说风流极，来当婀娜时。桥回行欲断，堤远意相随。忍放花如雪，青楼扑酒旗。,
细雨,李商隐,帷飘白玉堂，簟卷碧牙床。楚女当时意，萧萧发彩凉。,
细雨,李商隐,萧洒傍回汀，依微过短亭。气凉先动竹，点细未开萍。稍促高高燕，微疏的的萤。故园烟草色，仍近五门青。,
泪,李商隐,永巷长年怨绮罗，离情终日思风波。湘江竹上痕无限，岘首碑前洒几多。人去紫台秋入塞，兵残楚帐夜闻歌。朝来灞水桥边问，未抵青袍送玉珂。,
代赠,李商隐,杨柳路尽处，芙蓉湖上头。虽同锦步障，独映钿箜篌。鸳鸯可羡头俱白，飞去飞来烟雨秋。,
代赠,李商隐,楼上黄昏欲望休，玉梯横绝月中钩。芭蕉不展丁香结，同向春风各自愁。,思念诗
曲江,李商隐,望断平时翠辇过，空闻子夜鬼悲歌。金舆不返倾城色，玉殿犹分下苑波。死忆华亭闻唳鹤，老忧王室泣铜驼。天荒地变心虽折，若比伤春意未多。,
微雨,李商隐,初随林霭动，稍共夜凉分。窗迥侵灯冷，庭虚近水闻。,
二月二日,李商隐,二月二日江上行，东风日暖闻吹笙。花须柳眼各无赖，紫蝶黄蜂俱有情。万里忆归元亮井，三年从事亚夫营。新滩莫悟游人意，更作风檐夜雨声。,
谒山,李商隐,从来系日乏长绳，水去云回恨不胜。欲就麻姑买沧海，一杯春露冷如冰。,
有感,李商隐,中路因循我所长，古来才命两相妨。劝君莫强安蛇足，一盏芳醪不得尝。,
赠刘司户蕡,李商隐,江风扬浪动云根，重碇危樯白日昏。已断燕鸿初起势，更惊骚客後归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。,
有感,李商隐,非关宋玉有微辞，却是襄王梦觉迟。一自高唐赋成后，楚天云雨尽堪疑。,
北齐二首,李商隐,一笑相倾国便亡，何劳荆棘始堪伤。小怜玉体横陈夜，已报周师入晋阳。巧笑知堪敌万几，倾城最在著戎衣。晋阳已陷休回顾，更请君王猎一围。,
端居,李商隐,远书归梦两悠悠，只有空床敌素秋。阶下青苔与红树，雨中寥落月中愁。,思乡诗
暮秋独游曲江,李商隐,荷叶生时春恨生，荷叶枯时秋恨成。深知身在情长在，怅望江头江水声。,爱情诗，思念诗
正月崇让宅,李商隐,密锁重关掩绿苔，廊深阁迥此徘徊。先知风起月含晕，尚自露寒花未开。蝙拂帘旌终展转，鼠翻窗网小惊猜。背灯独共余香语，不觉犹歌起夜来。,
蜂,李商隐,小苑华池烂熳通，后门前槛思无穷。宓妃腰细才胜露，赵后身轻欲倚风。红壁寂寥崖蜜尽，碧帘迢递雾巢空。青陵粉蝶休离恨，长定相逢二月中。,
荷花,李商隐,都无色可并，不奈此香何。瑶席乘凉设，金羁落晚过。回衾灯照绮，渡袜水沾罗。预想前秋别，离居梦棹歌。,
九日,李商隐,曾共山翁把酒时，霜天白菊绕阶墀。十年泉下无人问，九日樽前有所思。不学汉臣栽苜蓿，空教楚客咏江蓠。郎君官贵施行马，东阁无因再得窥。,
南朝,李商隐,地险悠悠天险长，金陵王气应瑶光。休夸此地分天下，只得徐妃半面妆。,
南朝,李商隐,玄武湖中玉漏催，鸡鸣埭口绣襦回。谁言琼树朝朝见，不及金莲步步来。敌国军营漂木柹，前朝神庙锁烟煤。满宫学士皆颜色，江令当年只费才。,
哭刘司户蕡,李商隐,路有论冤谪，言皆在中兴。空闻迁贾谊，不待相孙弘。江阔惟回首，天高但抚膺。去年相送地，春雪满黄陵。,
风,李商隐,迥拂来鸿急，斜催别燕高。已寒休惨淡，更远尚呼号。楚色分西塞，夷音接下牢。归舟天外有，一为戒波涛。,
风,李商隐,撩钗盘孔雀，恼带拂鸳鸯。罗荐谁教近，斋时锁洞房。,
菊,李商隐,暗暗淡淡紫，融融冶冶黄。陶令篱边色，罗含宅里香。几时禁重露，实是怯残阳。愿泛金鹦鹉，升君白玉堂。,
梦泽,李商隐,梦泽悲风动白茅，楚王葬尽满城娇。未知歌舞能多少，虚减宫厨为细腰。,
相思,李商隐,相思树上合欢枝，紫凤青鸾共羽仪。肠断秦台吹管客，日西春尽到来迟。,
悼伤后赴东蜀辟至散关遇雪,李商隐,剑外从军远，无家与寄衣。散关三尺雪，回梦旧鸳机。,描写雪
春游,李商隐,桥峻斑骓疾，川长白鸟高。烟轻惟润柳，风滥欲吹桃。徙倚三层阁，摩挲七宝刀。庾郎年最少，青草妒春袍。,
银河吹笙,李商隐,怅望银河吹玉笙，楼寒院冷接平明。重衾幽梦他年断，别树羁雌昨夜惊。月榭故香因雨发，风帘残烛隔霜清。不须浪作缑山意，湘瑟秦箫自有情。,
流莺,李商隐,流莺漂荡复参差，渡陌临流不自持。巧啭岂能无本意，良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。,
圣女祠,李商隐,松篁台殿蕙香帏，龙护瑶窗凤掩扉。无质易迷三里雾，不寒长著五铢衣。人间定有崔罗什，天上应无刘武威。寄问钗头双白燕，每朝珠馆几时归。,
楚宫,李商隐,湘波如泪色漻漻，楚厉迷魂逐恨遥。枫树夜猿愁自断，女萝山鬼语相邀。空归腐败犹难复，更困腥臊岂易招。但使故乡三户在，彩丝谁惜惧长蛟。,悼亡诗，怀古诗
圣女祠,李商隐,杳蔼逢仙迹，苍茫滞客途。何年归碧落，此路向皇都。消息期青雀，逢迎异紫姑。肠回楚国梦，心断汉宫巫。从骑裁寒竹，行车荫白榆。星娥一去后，月姊更来无。寡鹄迷苍壑，羁凰怨翠梧。惟应碧桃下，方朔是狂夫。,
楚宫,李商隐,复壁交青琐，重帘挂紫绳。如何一柱观，不碍九枝灯。扇薄常规月，钗斜只镂冰。歌成犹未唱，秦火入夷陵。,怀古诗
哭刘蕡,李商隐,上帝深宫闭九阍，巫咸不下问衔冤。广陵别後春涛隔，湓浦书来秋雨翻。只有安仁能作诔，何曾宋玉解招魂。平生风义兼师友，不敢同君哭寝门。,
杜工部蜀中离席,李商隐,人生何处不离群？世路干戈惜暂分。雪岭未归天外使，松州犹驻殿前军。座中醉客延醒客，江上晴云杂雨云。美酒成都堪送老，当垆仍是卓文君。,
王昭君,李商隐,毛延寿画欲通神，忍为黄金不为人。马上琵琶行万里，汉宫长有隔生春。,
岳阳楼,李商隐,欲为平生一散愁，洞庭湖上岳阳楼。可怜万里堪乘兴，枉是蛟龙解覆舟。,
岳阳楼,李商隐,汉水方城带百蛮，四邻谁道乱周班。如何一梦高唐雨，自此无心入武关。,
江上,李商隐,万里风来地，清江北望楼。云通梁苑路，月带楚城秋。刺字从漫灭，归途尚阻修。前程更烟水，吾道岂淹留。,
夕阳楼,李商隐,花明柳暗绕天愁，上尽重城更上楼。欲问孤鸿向何处，不知身世自悠悠。,
题僧壁,李商隐,舍生求道有前踪，乞脑剜身结愿重。大去便应欺粟颗，小来兼可隐针锋。蚌胎未满思新桂，琥珀初成忆旧松。若信贝多真实语，三生同听一楼钟。,
滞雨,李商隐,滞雨长安夜，残灯独客愁。故乡云水地，归梦不宜秋。,
对雪二首,李商隐,寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。,描写冬天，描写雪
蝶,李商隐,叶叶复翻翻，斜桥对侧门。芦花惟有白，柳絮可能温。西子寻遗殿，昭君觅故村。年年芳物尽，来别败兰荪。,
蝶,李商隐,孤蝶小徘徊，翩翾粉翅开。并应伤皎洁，频近雪中来。,
蝶,李商隐,飞来绣户阴，穿过画楼深。重傅秦台粉，轻涂汉殿金。相兼惟柳絮，所得是花心。可要凌孤客，邀为子夜吟。,
井泥四十韵,李商隐,皇都依仁里，西北有高斋。昨日主人氏，治井堂西陲。工人三五辈，辇出土与泥。到水不数尺，积共庭树齐。他日井甃毕，用土益作堤。曲随林掩映，缭以池周回。下去冥寞穴，上承雨露滋。寄辞别地脉，因言谢泉扉。升腾不自意，畴昔忽已乖。伊余掉行鞅，行行来自西。一日下马到，此时芳草萋。四面多好树，旦暮云霞姿。晚落花满地，幽鸟鸣何枝。萝幄既已荐，山樽亦可开。待得孤月上，如与佳人来。因兹感物理，恻怆平生怀。茫茫此群品，不定轮与蹄。喜得舜可禅，不以瞽瞍疑。禹竟代舜立，其父吁咈哉。嬴氏并六合，所来因不韦。汉祖把左契，自言一布衣。当涂佩国玺，本乃黄门携。长戟乱中原，何妨起戎氐。不独帝王耳，臣下亦如斯。伊尹佐兴王，不藉汉父资。磻溪老钓叟，坐为周之师。屠狗与贩缯，突起定倾危。长沙启封土，岂是出程姬。帝问主人翁，有自卖珠儿。武昌昔男子，老苦为人妻。蜀王有遗魄，今在林中啼。淮南鸡舐药，翻向云中飞。大钧运群有，难以一理推。顾于冥冥内，为问秉者谁。我恐更万世，此事愈云为。猛虎与双翅，更以角副之。凤凰不五色，联翼上鸡栖。我欲秉钧者，朅来与我偕。浮云不相顾，寥泬谁为梯。悒怏夜将半，但歌井中泥。,
七月二十九日崇让宅宴作,李商隐,露如微霰下前池，月过回塘万竹悲。浮世本来多聚散，红蕖何事亦离披。悠扬归梦惟灯见，濩落生涯独酒知。岂到白头长只尔，嵩阳松雪有心期。,
垂柳,李商隐,娉婷小苑中，婀娜曲池东。朝佩皆垂地，仙衣尽带风。七贤宁占竹，三品且饶松。肠断灵和殿，先皇玉座空。,
定子,李商隐,檀槽一抹广陵春，定子初开睡脸新。却笑吃虚隋炀帝，破家亡国为何人。,
偶成转韵七十二句赠四同舍,李商隐,沛国东风吹大泽，蒲青柳碧春一色。我来不见隆准人，沥酒空馀庙中客。征东同舍鸳与鸾，酒酣劝我悬征鞍。蓝山宝肆不可入，玉中仍是青琅玕.武威将军使中侠，少年箭道惊杨叶。战功高后数文章，怜我秋斋梦蝴蝶。诘旦九门传奏章，高车大马来煌煌。路逢邹枚不暇揖，腊月大雪过大梁。忆昔公为会昌宰，我时入谒虚怀待。众中赏我赋高唐，回看屈宋由年辈。公事武皇为铁冠，历厅请我相所难。我时憔悴在书阁，卧枕芸香春夜阑。明年赴辟下昭桂，东郊恸哭辞兄弟。韩公堆上跋马时，回望秦川树如荠。依稀南指阳台云，鲤鱼食钩猿失群。湘妃庙下已春尽，虞帝城前初日曛。谢游桥上澄江馆，下望山城如一弹。鹧鸪声苦晓惊眠，朱槿花娇晚相伴。顷之失职辞南风，破帆坏桨荆江中。斩蛟断璧不无意，平生自许非匆匆。归来寂寞灵台下，著破蓝衫出无马。天官补吏府中趋，玉骨瘦来无一把。手封狴牢屯制囚，直厅印锁黄昏愁。平明赤帖使修表，上贺嫖姚收贼州。旧山万仞青霞外，望见扶桑出东海。爱君忧国去未能，白道青松了然在。此时闻有燕昭台，挺身东望心眼开。且吟王粲从军乐，不赋渊明归去来。彭门十万皆雄勇，首戴公恩若山重。廷评日下握灵蛇，书记眠时吞彩凤。之子夫君郑与裴，何甥谢舅当世才。青袍白简风流极，碧沼红莲倾倒开。我生粗疏不足数，梁父哀吟鸲鹆舞。横行阔视倚公怜，狂来笔力如牛弩。借酒祝公千万年，吾徒礼分常周旋。收旗卧鼓相天子，相门出相光青史。,
中元作,李商隐,绛节飘飖宫国来，中元朝拜上清回。羊权须得金条脱，温峤终虚玉镜台。曾省惊眠闻雨过，不知迷路为花开。有娀未抵瀛洲远，青雀如何鸩鸟媒。,
即日,李商隐,小苑试春衣，高楼倚暮晖。夭桃惟是笑，舞蝶不空飞。赤岭久无耗，鸿门犹合围。几家缘锦字，含泪坐鸳机。,
陈后宫,李商隐,茂苑城如画，阊门瓦欲流。还依水光殿，更起月华楼。侵夜鸾开镜，迎冬雉献裘。从臣皆半醉，天子正无愁。,忧国忧民
石榴,李商隐,榴枝婀娜榴实繁，榴膜轻明榴子鲜。可羡瑶池碧桃树，碧桃红颊一千年。,
陈后宫,李商隐,玄武开新苑，龙舟宴幸频。渚莲参法驾，沙鸟犯句陈。寿献金茎露，歌翻玉树尘。夜来江令醉，别诏宿临春。,
即日,李商隐,一岁林花即日休，江间亭下怅淹留。重吟细把真无奈，已落犹开未放愁。山色正来衔小苑，春阴只欲傍高楼。金鞍忽散银壶漏，更醉谁家白玉钩。,
夜意,李商隐,帘垂幕半卷，枕冷被仍香。如何为相忆，魂梦过潇湘。,
即日,李商隐,桂林闻旧说，曾不异炎方。山响匡床语，花飘度腊香。几时逢雁足，著处断猿肠。独抚青青桂，临城忆雪霜。,
咏云,李商隐,捧月三更断，藏星七夕明。才闻飘迥路，旋见隔重城。潭暮随龙起，河秋压雁声。只应惟宋玉，知是楚神名。,
杏花,李商隐,上国昔相值，亭亭如欲言。异乡今暂赏，眽眽岂无恩。援少风多力，墙高月有痕。为含无限意，遂对不胜繁。仙子玉京路，主人金谷园。几时辞碧落，谁伴过黄昏。镜拂铅华腻，炉藏桂烬温。终应催竹叶，先拟咏桃根。莫学啼成血，从教梦寄魂。吴王采香径，失路入烟村。,
寓怀,李商隐,彩鸾餐颢气，威凤入卿云。长养三清境，追随五帝君。烟波遗汲汲，矰缴任云云。下界围黄道，前程合紫氛。金书惟是见，玉管不胜闻。草为回生种，香缘却死熏。海明三岛见，天迥九江分。搴树无劳援，神禾岂用耘。斗龙风结阵，恼鹤露成文。汉岭霜何早，秦宫日易曛。星机抛密绪，月杵散灵氛。阳鸟西南下，相思不及群。,
闲游,李商隐,危亭题竹粉，曲沼嗅荷花。数日同携酒，平明不在家。寻幽殊未极，得句总堪夸。强下西楼去，西楼倚暮霞。,
华清宫,李商隐,朝元阁迥羽衣新，首按昭阳第一人。当日不来高处舞，可能天下有胡尘。,
喜雪,李商隐,朔雪自龙沙，呈祥势可嘉。有田皆种玉，无树不开花。班扇慵裁素，曹衣讵比麻。鹅归逸少宅，鹤满令威家。寂寞门扉掩，依稀履迹斜。人疑游面市，马似困盐车。洛水妃虚妒，姑山客漫夸。联辞虽许谢，和曲本惭巴。粉署闱全隔，霜台路正赊。此时倾贺酒，相望在京华。,
哭遂州萧侍郎二十四韵,李商隐,遥作时多难，先令祸有源。初惊逐客议，旋骇党人冤。密侍荣方入，司刑望愈尊。皆因优诏用，实有谏书存。苦雾三辰没，穷阴四塞昏。虎威狐更假，隼击鸟逾喧。徒欲心存阙，终遭耳属垣。遗音和蜀魄，易箦对巴猿。有女悲初寡，无男泣过门。朝争屈原草，庙馁莫敖魂。迥阁伤神峻，长江极望翻。青云宁寄意，白骨始沾恩。早岁思东阁，为邦属故园。登舟惭郭泰，解榻愧陈蕃。分以忘年契，情犹锡类敦。公先真帝子，我系本王孙。啸傲张高盖，从容接短辕。秋吟小山桂，春醉后堂萱。自叹离通籍，何尝忘叫阍。不成穿圹入，终拟上书论。多士还鱼贯，云谁正骏奔。暂能诛倏忽，长与问乾坤。蚁漏三泉路，螀啼百草根。始知同泰讲，徼福是虚言。,
送千牛李将军赴阙五十韵,李商隐,照席琼枝秀，当年紫绶荣。班资古直阁，勋伐旧西京。在昔王纲紊，因谁国步清。如无一战霸，安有大横庚。内竖依凭切，凶门责望轻。中台终恶直，上将更要盟。丹陛祥烟灭，皇闱杀气横。喧阗众狙怒，容易八蛮惊。梼杌宽之久，防风戮不行。素来矜异类，此去岂亲征。舍鲁真非策，居邠未有名。曾无力牧御，宁待雨师迎。火箭侵乘石，云桥逼禁营。何时绝刁斗，不夜见欃枪。屡亦闻投鼠，谁其敢射鲸。世情休念乱，物议笑轻生。大卤思龙跃，苍梧失象耕。灵衣沾愧汗，仪马困阴兵。别馆兰薰酷，深宫蜡焰明。黄山遮舞态，黑水断歌声。纵未移周鼎，何辞免赵坑。空拳转斗地，数板不沈城。且欲凭神算，无因计力争。幽囚苏武节，弃市仲由缨。下殿言终验，增埤事早萌。蒸鸡殊减膳，屑麹异和羹。否极时还泰，屯余运果亨。流离几南渡，仓卒得西平。神鬼收昏黑，奸凶首满盈。官非督护贵，师以丈人贞。覆载还高下，寒暄急改更。马前烹莽卓，坛上揖韩彭。扈跸三才正，回军六合晴。此时惟短剑，仍世尽双旌。顾我由群从，逢君叹老成。庆流归嫡长，贻厥在名卿。隼击须当要，鹏抟莫问程。趋朝排玉座，出位泣金茎。幸藉梁园赋，叨蒙许氏评。中郎推贵婿，定远重时英。政已标三尚，人今伫一鸣。长刀悬月魄，快马骇星精。披豁惭深眷，睽离动素诚。蕙留春晼晚，松待岁峥嵘。异县期回雁，登时已饭鲭。去程风刺刺，别夜漏丁丁。庾信生多感，杨朱死有情。弦危中妇瑟，甲冷想夫筝。会与秦楼凤，俱听汉苑莺。洛川迷曲沼，烟月两心倾。,
闻歌,李商隐,敛笑凝眸意欲歌，高云不动碧嵯峨。铜台罢望归何处，玉辇忘还事几多。青冢路边南雁尽，细腰宫里北人过。此声肠断非今日，香灺灯光奈尔何。,
有感二首,李商隐,九服归元化，三灵叶睿图。如何本初辈，自取屈牦诛。有甚当车泣，因劳下殿趋。何成奏云物，直是灭萑苻。证逮符书密，辞连性命俱。竟缘尊汉相，不早辨胡雏。鬼箓分朝部，军烽照上都。敢云堪恸哭，未免怨洪炉。丹陛犹敷奏，彤庭欻战争。临危对卢植，始悔用庞萌。御仗收前殿，兵徒剧背城。苍黄五色棒，掩遏一阳生。古有清君侧，今非乏老成。素心虽未易，此举太无名。谁瞑衔冤目，宁吞欲绝声。近闻开寿宴，不废用咸英。,
城上,李商隐,有客虚投笔，无憀独上城。沙禽失侣远，江树著阴轻。边遽稽天讨，军须竭地征。贾生游刃极，作赋又论兵。,
华清宫,李商隐,华清恩幸古无伦，犹恐蛾眉不胜人。未免被他褒女笑，只教天子暂蒙尘。,
寄远,李商隐,姮娥捣药无时已，玉女投壶未肯休。何日桑田俱变了，不教伊水向东流。,
杂歌谣辞·李夫人歌,李商隐,一带不结心，两股方安髻。惭愧白茅人，月没教星替。剩结茱萸枝，多擘秋莲的。独自有波光，彩囊盛不得。蛮丝系条脱，妍眼和香屑。寿宫不惜铸南人，柔肠早被秋眸割。清澄有馀幽素香，鳏鱼渴凤真珠房。不知瘦骨类冰井，更许夜帘通晓霜。土花漠漠云茫茫，黄河欲尽天苍苍。,
四年冬以退居蒲之永乐，渴然有农夫望岁之志,李商隐,爱景人方乐，同雪候稍愆。徒闻周雅什，愿赋朔风篇。欲俟千箱庆，须资六出妍。咏留飞絮后，歌唱落梅前。庭树思琼蕊，妆楼认粉绵。瑞邀盈尺日，丰待两岐年。预约延枚酒，虚乘访戴船。映书孤志业，披氅阻神仙。几向霜阶步，频将月幌褰。玉京应已足，白屋但颙然。,
四年冬以退居蒲之永乐，渴然有农夫望岁之志,李商隐,旭日开晴色，寒空失素尘。绕墙全剥粉，傍井渐消银。刻兽摧盐虎，为山倒玉人。珠还犹照魏，璧碎尚留秦。落日惊侵昼，余光误惜春。檐冰滴鹅管，屋瓦镂鱼鳞。岭霁岚光坼，松暄翠粒新。拥林愁拂尽，著砌恐行频。焦寝忻无患，梁园去有因。莫能知帝力，空此荷平均。,
回中牡丹为雨所败二首,李商隐,下苑他年未可追，西州今日忽相期。水亭暮雨寒犹在，罗荐春香暖不知。舞蝶殷勤收落蕊，佳人惆怅卧遥帷。章台街里芳菲伴，且问宫腰损几枝。浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪舞罢君回顾，并觉今朝粉态新。,
自喜,李商隐,自喜蜗牛舍，兼容燕子巢。绿筠遗粉箨，红药绽香苞。虎过遥知阱，鱼来且佐庖。慢行成酩酊，邻壁有松醪。,
昨日,李商隐,昨日紫姑神去也，今朝青鸟使来赊。未容言语还分散，少得团圆足怨嗟。二八月轮蟾影破，十三弦柱雁行斜。平明钟后更何事，笑倚墙边梅树花。,
辛未七夕,李商隐,恐是仙家好别离，故教迢递作佳期。由来碧落银河畔，可要金风玉露时。清漏渐移相望久，微云未接过来迟。岂能无意酬乌鹊，惟与蜘蛛乞巧丝。,七夕节，孤独
春日寄怀,李商隐,世间荣落重逡巡，我独丘园坐四春。纵使有花兼有月，可堪无酒又无人。青袍似草年年定，白发如丝日日新。欲逐风波千万里，未知何路到龙津。,
柳枝五首,李商隐,花房与蜜脾，蜂雄蛱蝶雌。同时不同类，那复更相思。本是丁香树，春条结始生。玉作弹棋局，中心亦不平。嘉瓜引蔓长，碧玉冰寒浆。东陵虽五色，不忍值牙香。柳枝井上蟠，莲叶浦中干。锦鳞与绣羽，水陆有伤残。画屏绣步障，物物自成双。如何湖上望，只是见鸳鸯。,
河阳诗,李商隐,黄河摇溶天上来，玉楼影近中天台。龙头泻酒客寿杯，主人浅笑红玫瑰。梓泽东来七十里，长沟复堑埋云子。可惜秋眸一脔光，汉陵走马黄尘起。南浦老鱼腥古涎，真珠密字芙蓉篇。湘中寄到梦不到，衰容自去抛凉天。忆得蛟丝裁小卓，蛱蝶飞回木绵薄。绿绣笙囊不见人，一口红霞夜深嚼。幽兰泣露新香死，画图浅缥松溪水。楚丝微觉竹枝高，半曲新辞写绵纸。巴西夜市红守宫，后房点臂斑斑红。堤南渴雁自飞久，芦花一夜吹西风。晓帘串断蜻蜓翼，罗屏但有空青色。玉湾不钓三千年，莲房暗被蛟龙惜。湿银注镜井口平，鸾钗映月寒铮铮。不知桂树在何处，仙人不下双金茎。百尺相风插重屋，侧近嫣红伴柔绿。百劳不识对月郎，湘竹千条为一束。,
楚吟,李商隐,山上离宫宫上楼，楼前宫畔暮江流。楚天长短黄昏雨，宋玉无愁亦自愁。,
重有感,李商隐,玉帐牙旗得上游，安危须共主君忧。窦融表已来关右，陶侃军宜次石头。岂有蛟龙愁失水？更无鹰隼与高秋。昼号夜哭兼幽显，早晚星关雪涕收？,
龙池,李商隐,龙池赐酒敞云屏，羯鼓声高众乐停。夜半宴归宫漏永，薛王沉醉寿王醒。,
早起,李商隐,风露澹清晨，帘间独起人。莺花啼又笑，毕竟是谁春。,
酬令狐郎中见寄,李商隐,望郎临古郡，佳句洒丹青。应自丘迟宅，仍过柳恽汀。封来江渺渺，信去雨冥冥。句曲闻仙诀，临川得佛经。朝吟支客枕，夜读漱僧瓶。不见衔芦雁，空流腐草萤。土宜悲坎井，天怒识雷霆。象卉分疆近，蛟涎浸岸腥。补羸贪紫桂，负气托青萍。万里悬离抱，危于讼閤铃。,
思归,李商隐,固有楼堪倚，能无酒可倾。岭云春沮洳，江月夜晴明。鱼乱书何托，猿哀梦易惊。旧居连上苑，时节正迁莺。,
幽居冬暮,李商隐,羽翼摧残日，郊园寂寞时。晓鸡惊树雪，寒鹜守冰池。急景忽云暮，颓年浸已衰。如何匡国分，不与夙心期。,描写冬天
杂曲歌辞·杨柳枝,李商隐,暂凭樽酒送无憀，莫损愁眉与细腰。人世死前唯有别，春风争拟惜长条。含烟惹雾每依依，万绪千条拂落晖。为报行人休尽折，半留相送半迎归。,
一片,李商隐,一片非烟隔九枝，蓬峦仙仗俨云旗。天泉水暖龙吟细，露畹春多凤舞迟。榆荚散来星斗转，桂花寻去月轮移。人间桑海朝朝变，莫遣佳期更后期。,
促漏,李商隐,促漏遥钟动静闻，报章重叠杳难分。舞鸾镜匣收残黛，睡鸭香炉换夕熏。归去定知还向月，梦来何处更为云。南塘渐暖蒲堪结，两两鸳鸯护水纹。,
晓起,李商隐,拟杯当晓起，呵镜可微寒。隔箔山樱熟，褰帷桂烛残。书长为报晚，梦好更寻难。影响输双蝶，偏过旧畹兰。,
闺情,李商隐,红露花房白蜜脾，黄蜂紫蝶两参差。春窗一觉风流梦，却是同袍不得知。,
戊辰会静中出贻同志二十韵,李商隐,大道谅无外，会越自登真。丹元子何索，在己莫问邻。蒨璨玉琳华，翱翔九真君。戏掷万里火，聊召六甲旬。瑶简被灵诰，持符开七门。金铃摄群魔，绛节何兟兟。吟弄东海若，笑倚扶桑春。三山诚迥视，九州扬一尘。我本玄元胄，禀华由上津。中迷鬼道乐，沉为下土民。托质属太阴，炼形复为人。誓将覆宫泽，安此真与神。龟山有慰荐，南真为弥纶。玉管会玄圃，火枣承天姻。科车遏故气，侍香传灵氛。飘飖被青霓，婀娜佩紫纹。林洞何其微，下仙不与群。丹泥因未控，万劫犹逡巡。荆芜既以薙，舟壑永无湮。相期保妙命，腾景侍帝宸。,
自桂林奉使江陵途中感怀寄献尚书,李商隐,下客依莲幕，明公念竹林。纵然膺使命，何以奉徽音。投刺虽伤晚，酬恩岂在今。迎来新琐闼，从到碧瑶岑。水势初知海，天文始识参。固惭非贾谊，惟恐后陈琳。前席惊虚辱，华樽许细斟。尚怜秦痔苦，不遣楚醪沈。既载从戎笔，仍披选胜襟。泷通伏波柱，帘对有虞琴。宅与严城接，门藏别岫深。阁凉松冉冉，堂静桂森森。社内容周续，乡中保展禽。白衣居士访，乌帽逸人寻。佞佛将成传，耽书或类淫。长怀五羖赎，终著九州箴。良讯封鸳绮，余光借玳簪。张衡愁浩浩，沈约瘦愔愔。芦白疑粘鬓，枫丹欲照心。归期无雁报，旅抱有猿侵。短日安能驻，低云只有阴。乱鸦冲晒网，寒女簇遥砧。东道违宁久，西园望不禁。江生魂黯黯，泉客泪涔涔。逸翰应藏法，高辞肯浪吟。数须传庾翼，莫独与卢谌。假寐凭书簏，哀吟叩剑镡。未尝贪偃息，那复议登临。彼美回清镜，其谁受曲针。人皆向燕路，无乃费黄金。,
一片,李商隐,一片琼英价动天，连城十二昔虚传。良工巧费真为累，楮叶成来不直钱。,
利州江潭作,李商隐,神剑飞来不易销，碧潭珍重驻兰桡。自携明月移灯疾，欲就行云散锦遥。河伯轩窗通贝阙，水宫帷箔卷冰绡。他时燕脯无人寄，雨满空城蕙叶雕。,
离亭赋得折杨柳二首,李商隐,（其一）暂凭樽酒送无憀，莫损愁眉与细腰。人世死前惟有别，春风争拟惜长条？（其二）含烟惹雾每依依，万绪千条拂落晖。为报行人休尽折，半留相送半迎归。,
送崔珏往西川,李商隐,年少因何有旅愁，欲为东下更西游。一条雪浪吼巫峡，千里火云烧益州。卜肆至今多寂寞，酒垆从古擅风流。浣花笺纸桃花色，好好题诗咏玉钩。,
忆匡一师,李商隐,无事经年别远公，帝城钟晓忆西峰。炉烟消尽寒灯晦，童子开门雪满松。,
相和歌辞·江南曲,李商隐,郎船安两桨，侬舸动双桡。扫黛开宫额，裁裙约楚腰。乖期方积思，临醉欲拼娇。莫以采菱唱，欲羡秦台箫。,
海上谣,李商隐,桂水寒于江，玉兔秋冷咽。海底觅仙人，香桃如瘦骨。紫鸾不肯舞，满翅蓬山雪。借得龙堂宽，晓出揲云发。刘郎旧香炷，立见茂陵树。云孙帖帖卧秋烟，上元细字如蚕眠。,
留赠畏之,李商隐,清时无事奏明光，不遣当关报早霜。中禁词臣寻引领，左川归客自回肠。郎君下笔惊鹦鹉，侍女吹笙弄凤凰。空寄大罗天上事，众仙同日咏霓裳。待得郎来月已低，寒暄不道醉如泥。五更又欲向何处，骑马出门乌夜啼。户外重阴黯不开，含羞迎夜复临台。潇湘浪上有烟景，安得好风吹汝来。,
别薛岩宾,李商隐,曙爽行将拂，晨清坐欲凌。别离真不那，风物正相仍。漫水任谁照，衰花浅自矜。还将两袖泪，同向一窗灯。桂树乖真隐，芸香是小惩。清规无以况，且用玉壶冰。,
灯,李商隐,皎洁终无倦，煎熬亦自求。花时随酒远，雨后背窗休。冷暗黄茅驿，暄明紫桂楼。锦囊名画掩，玉局败棋收。何处无佳梦，谁人不隐忧。影随帘押转，光信簟文流。客自胜潘岳，侬今定莫愁。固应留半焰，回照下帏羞。,
人日即事,李商隐,文王喻复今朝是，子晋吹笙此日同。舜格有苗旬太远，周称流火月难穷。镂金作胜传荆俗，翦彩为人起晋风。独想道衡诗思苦，离家恨得二年中。,
燕台四首·春,李商隐,风光冉冉东西陌，几日娇魂寻不得。蜜房羽客类芳心，冶叶倡条遍相识。暖蔼辉迟桃树西，高鬟立共桃鬟齐。雄龙雌凤杳何许，絮乱丝繁天亦迷。醉起微阳若初曙，映帘梦断闻残语。愁将铁网罥珊瑚，海阔天翻迷处所。衣带无情有宽窄，春烟自碧秋霜白。研丹擘石天不知，愿得天牢锁冤魄。夹罗委箧单绡起，香肌冷衬琤琤珮。今日东风自不胜，化作幽光入西海。,
河内诗二首,李商隐,鼍鼓沉沉虬水咽，秦丝不上蛮弦绝。常娥衣薄不禁寒，蟾蜍夜艳秋河月。碧城冷落空蒙烟，帘轻幕重金钩栏。灵香不下两皇子，孤星直上相风竿。八桂林边九芝草，短襟小鬓相逢道。入门暗数一千春，愿去闰年留月小。栀子交加香蓼繁，停辛伫苦留待君。阊门日下吴歌远，陂路绿菱香满满。后溪暗起鲤鱼风，船旗闪断芙蓉干。轻身奉君畏身轻，双桡两桨樽酒清。莫因风雨罢团扇，此曲断肠惟北声。低楼小径城南道，犹自金鞍对芳草。,
野菊,李商隐,苦竹园南椒坞边，微香冉冉泪涓涓。已悲节物同寒雁，忍委芳心与暮蝉。细路独来当此夕，清尊相伴省他年。紫云新苑移花处，不敢霜栽近御筵。,
寄成都高苗二从事,李商隐,红莲幕下紫梨新，命断湘南病渴人。今日问君能寄否，二江风水接天津。,
别智玄法师,李商隐,云鬓无端怨别离，十年移易住山期。东西南北皆垂泪，却是杨朱真本师。,
韩冬郎即席为诗，相送一座尽惊。他日余方追,李商隐,十岁裁诗走马成，冷灰残烛动离情。桐花万里丹山路，雏凤清于老凤声。,
初食笋呈座中,李商隐,嫩箨香苞初出林，於陵论价重如金。皇都陆海应无数，忍剪凌云一寸心。,
和孙朴韦蟾孔雀咏,李商隐,此去三梁远，今来万里携。西施因网得，秦客被花迷。可在青鹦鹉，非关碧野鸡。约眉怜翠羽，刮目想金篦。瘴气笼飞远，蛮花向坐低。轻于赵皇后，贵极楚悬黎。都护矜罗幕，佳人炫绣袿。屏风临烛釦，捍拨倚香脐。旧思牵云叶，新愁待雪泥。爱堪通梦寐，画得不端倪。地锦排苍雁，帘钉镂白犀。曙霞星斗外，凉月露盘西。妒好休夸舞，经寒且少啼。红楼三十级，稳稳上丹梯。,
人欲,李商隐,人欲天从竟不疑，莫言圆盖便无私。秦中已久乌头白，却是君王未备知。,
街西池馆,李商隐,白阁他年别，朱门此夜过。疏帘留月魄，珍簟接烟波。太守三刀梦，将军一箭歌。国租容客旅，香熟玉山禾。,
北禽,李商隐,为恋巴江好，无辞瘴雾蒸。纵能朝杜宇，可得值苍鹰。石小虚填海，芦铦未破矰。知来有乾鹊，何不向雕陵。,
日日,李商隐,日日春光斗日光，山城斜路杏花香。几许心绪浑无事，得及游丝百尺长？,
向晚,李商隐,当风横去幰，临水卷空帷。北土秋千罢，南朝祓禊归。花情羞脉脉，柳意怅微微。莫叹佳期晚，佳期自古稀。,
寄成都高苗二从事,李商隐,家近红蕖曲水滨，全家罗袜起秋尘。莫将越客千丝网，网得西施别赠人。,
灵仙阁晚眺寄郓州韦评事,李商隐,愚公方住谷，仁者本依山。共誓林泉志，胡为尊俎间。华莲开菡萏，荆玉刻孱颜。爽气临周道，岚光入汉关。满壶从蚁泛，高阁已苔斑。想就安车召，宁期负矢还。潘游全璧散，郭去半舟闲。定笑幽人迹，鸿轩不可攀。,
戏赠张书记,李商隐,别馆君孤枕，空庭我闭关。池光不受月，野气欲沉山。星汉秋方会，关河梦几还。危弦伤远道，明镜惜红颜。古木含风久，平芜尽日闲。心知两愁绝，不断若寻环。,
春风,李商隐,春风虽自好，春物太昌昌。若教春有意，惟遣一枝芳。我意殊春意，先春已断肠。,
独居有怀,李商隐,麝重愁风逼，罗疏畏月侵。怨魂迷恐断，娇喘细疑沈。数急芙蓉带，频抽翡翠簪。柔情终不远，遥妒已先深。浦冷鸳鸯去，园空蛱蝶寻。蜡花长递泪，筝柱镇移心。觅使嵩云暮，回头灞岸阴。只闻凉叶院，露井近寒砧。,
临发崇让宅紫薇,李商隐,一树浓姿独看来，秋庭暮雨类轻埃。不先摇落应为有，已欲别离休更开。桃绶含情依露井，柳绵相忆隔章台。天涯地角同荣谢，岂要移根上苑栽。,
赠华阳宋真人兼寄清都刘先生,李商隐,沦谪千年别帝宸，至今犹谢蕊珠人。但惊茅许同仙籍，不道刘卢是世亲。玉检赐书迷凤篆，金华归驾冷龙鳞。不因杖屦逢周史，徐甲何曾有此身。,
残花,李商隐,残花啼露莫留春，尖发谁非怨别人。若但掩关劳独梦，宝钗何日不生尘。,
深树见一颗樱桃尚在,李商隐,高桃留晚实，寻得小庭南。矮堕绿云髻，欹危红玉簪。惜堪充凤食，痛已被莺含。越鸟夸香荔，齐名亦未甘。,
海上,李商隐,石桥东望海连天，徐福空来不得仙。直遣麻姑与搔背，可能留命待桑田。,
魏侯第东北楼堂郢叔言别，聊用书所见成篇,李商隐,暗楼连夜阁，不拟为黄昏。未必断别泪，何曾妨梦魂。疑穿花逶迤，渐近火温黁。海底翻无水，仙家却有村。锁香金屈戌，殢酒玉昆仑。羽白风交扇，冰清月映盆。旧欢尘自积，新岁电犹奔。霞绮空留段，云峰不带根。念君千里舸，江草漏灯痕。,
商於,李商隐,商於朝雨霁，归路有秋光。背坞猿收果，投岩麝退香。建瓴真得势，横戟岂能当。割地张仪诈，谋身绮季长。清渠州外月，黄叶庙前霜。今日看云意，依依入帝乡。,
楚泽,李商隐,夕阳归路后，霜野物声干。集鸟翻渔艇，残虹拂马鞍。刘桢元抱病，虞寄数辞官。白袷经年卷，西来及早寒。,
梓州罢吟寄同舍,李商隐,不拣花朝与雪朝，五年从事霍嫖姚。君缘接座交珠履，我为分行近翠翘。楚雨含情皆有托，漳滨卧病竟无憀。长吟远下燕台去，惟有衣香染未销。,
潭州,李商隐,潭州官舍暮楼空，今古无端入望中。湘泪浅深滋竹色，楚歌重叠怨兰丛。陶公战舰空滩雨，贾傅承尘破庙风。目断故园人不至，松醪一醉与谁同。,
哭刘司户二首,李商隐,离居星岁易，失望死生分。酒瓮凝余桂，书签冷旧芸。江风吹雁急，山木带蝉曛。一叫千回首，天高不为闻。有美扶皇运，无谁荐直言。已为秦逐客，复作楚冤魂。湓浦应分派，荆江有会源。并将添恨泪，一洒问乾坤。,
桂林,李商隐,城窄山将压，江宽地共浮。东南通绝域，西北有高楼。神护青枫岸，龙移白石湫。殊乡竟何祷，箫鼓不曾休。,
明日,李商隐,天上参旗过，人间烛焰销。谁言整双履，便是隔三桥。知处黄金锁，曾来碧绮寮。凭栏明日意，池阔雨萧萧。,
七月二十八日夜与王郑二秀才听雨后梦作,李商隐,初梦龙宫宝焰然，瑞霞明丽满晴天。旋成醉倚蓬莱树，有个仙人拍我肩。少顷远闻吹细管，闻声不见隔飞烟。逡巡又过潇湘雨，雨打湘灵五十弦。瞥见冯夷殊怅望，鲛绡休卖海为田。亦逢毛女无憀极，龙伯擎将华岳莲。恍惚无倪明又暗，低迷不已断还连。觉来正是平阶雨，独背寒灯枕手眠。,
日射,李商隐,日射纱窗风撼扉，香罗拭手春事违。回廊四合掩寂寞，碧鹦鹉对红蔷薇。,闺怨诗
景阳宫井双桐,李商隐,秋港菱花干，玉盘明月蚀。血渗两枯心，情多去未得。徒经白门伴，不见丹山客。未待刻作人，愁多有魂魄。谁将玉盘与，不死翻相误。天更阔于江，孙枝觅郎主。昔妒邻宫槐，道类双眉敛。今日繁红樱，抛人占长簟。翠襦不禁绽，留泪啼天眼。寒灰劫尽问方知，石羊不去谁相绊。,
李花,李商隐,李径独来数，愁情相与悬。自明无月夜，强笑欲风天。减粉与园箨，分香沾渚莲。徐妃久已嫁，犹自玉为钿。,
赋得月照冰池,李商隐,皓月方离海，坚冰正满池。金波双激射，璧彩两参差。影占徘徊处，光含的皪时。高低连素色，上下接清规。顾兔飞难定，潜鱼跃未期。鹊惊俱欲绕，狐听始无疑。似镜将盈手，如霜恐透肌。独怜游玩意，达晓不知疲。,
李肱所遗画松诗书两纸得四十韵,李商隐,万草已凉露，开图披古松。青山遍沧海，此树生何峰。孤根邈无倚，直立撑鸿濛。端如君子身，挺若壮士胸。樛枝势夭矫，忽欲蟠拏空。又如惊螭走，默与奔云逢。孙枝擢细叶，旖旎狐裘茸。邹颠蓐发软，丽姬眉黛浓。视久眩目睛，倏忽变辉容。竦削正稠直，婀娜旋敷峰。又如洞房冷，翠被张穹笼。亦若暨罗女，平旦妆颜容。细疑袭气母，猛若争神功。燕雀固寂寂，雾露常冲冲。香兰愧伤暮，碧竹惭空中。可集呈瑞凤，堪藏行雨龙。淮山桂偃蹇，蜀郡桑重童。枝条亮眇脆，灵气何由同。昔闻咸阳帝，近说稽山侬。或著仙人号，或以大夫封。终南与清都，烟雨遥相通。安知夜夜意，不起西南风。美人昔清兴，重之犹月钟。宝笥十八九，香缇千万重。一旦鬼瞰室，稠叠张羉罿。赤羽中要害，是非皆匆匆。生如碧海月，死践霜郊蓬。平生握中玩，散失随奴童。我闻照妖镜，及与神剑锋。寓身会有地，不为凡物蒙。伊人秉兹图，顾眄择所从。而我何为者，开颜捧灵踪。报以漆鸣琴，悬之真珠栊。是时方暑夏，座内若严冬。忆昔谢四骑，学仙玉阳东。千株尽若此，路入琼瑶宫。口咏玄云歌，手把金芙蓉。浓蔼深霓袖，色映琅玕中。悲哉堕世网，去之若遗弓。形魄天坛上，海日高瞳瞳。终骑紫鸾归，持寄扶桑翁。,
寿安公主出降,李商隐,沩水闻贞媛，常山索锐师。昔忧迷帝力，今分送王姬。事等和强虏，恩殊睦本枝。四郊多垒在，此礼恐无时。,
朱槿花二首,李商隐,莲后红何患，梅先白莫夸。才飞建章火，又落赤城霞。不卷锦步障，未登油壁车。日西相对罢，休浣向天涯。勇多侵路去，恨有碍灯还。嗅自微微白，看成沓沓殷。坐疑忘物外，归去有帘间。君问伤春句，千辞不可删。,
细雨成咏献尚书河东公,李商隐,洒砌听来响，卷帘看已迷。江间风暂定，云外日应西。稍稍落蝶粉，班班融燕泥。飐萍初过沼，重柳更缘堤。必拟和残漏，宁无晦暝鼙。半将花漠漠，全共草萋萋。猿别方长啸，乌惊始独栖。府公能八咏，聊且续新题。,
明禅师院酬从兄见寄,李商隐,贞吝嫌兹世，会心驰本原。人非四禅缚，地绝一尘喧。霜露欹高木，星河压故园。斯游傥为胜，九折幸回轩。,
病中闻河东公乐营置酒口占寄上,李商隐,闻驻行春旆，中途赏物华。缘忧武昌柳，遂忆洛阳花。嵇鹤元无对，荀龙不在夸。只将沧海月，长压赤城霞。兴欲倾燕馆，欢终到习家。风长应侧帽，路隘岂容车。楼迥波窥锦，窗虚日弄纱。锁门金了鸟，展障玉鸦叉。舞妙从兼楚，歌能莫杂巴。必投潘岳果，谁掺祢衡挝。刻烛当时忝，传杯此夕赊。可怜漳浦卧，愁绪独如麻。,
拟意,李商隐,怅望逢张女，迟回送阿侯。空看小垂手，忍问大刀头。妙选茱萸帐，平居翡翠楼。云屏不取暖，月扇未遮羞。上掌真何有，倾城岂自由。楚妃交荐枕，汉后共藏阄。夫向羊车觅，男从凤穴求。书成祓禊帖，唱杀畔牢愁。夜杵鸣江练，春刀解若榴。象床穿幰网，犀帖钉窗油。仁寿遗明镜，陈仓拂彩球。真防舞如意，佯盖卧箜篌。濯锦桃花水，溅裙杜若洲。鱼儿悬宝剑，燕子合金瓯。银箭催摇落，华筵惨去留。几时销薄怒，从此抱离忧。帆落啼猿峡，樽开画鹢舟。急弦肠对断，翦蜡泪争流。璧马谁能带，金虫不复收。银河扑醉眼，珠串咽歌喉。去梦随川后，来风贮石邮。兰丛衔露重，榆荚点星稠。解佩无遗迹，凌波有旧游。曾来十九首，私谶咏牵牛。,
隋宫守岁,李商隐,消息东郊木帝回，宫中行乐有新梅。沈香甲煎为庭燎，玉液琼苏作寿杯。遥望露盘疑是月，远闻鼍鼓欲惊雷。昭阳第一倾城客，不踏金莲不肯来。,
十一月中旬至扶风界见梅花,李商隐,匝路亭亭艳，非时袅袅香。素娥惟与月，青女不饶霜。赠远虚盈手，伤离适断肠。为谁成早秀？不待作年芳。,描写梅花
杂曲歌辞·无愁果有愁曲,李商隐,东有青龙西白虎，中含福皇包世度。玉壶渭水笑清潭，凿天不到牵牛处。骐驎踏云天马狞，牛山撼碎珊瑚声。秋娥点滴不成泪，十二玉楼无故钉。推烟唾月抛千里，十番红桐一行死。白杨别屋鬼迷人，空留暗记如蚕纸。日暮向风牵短丝，血凝血散今谁是。,
和张秀才落花有感,李商隐,晴暖感馀芳，红苞杂绛房。落时犹自舞，扫后更闻香。梦罢收罗荐，仙归敕玉箱。回肠九回后，犹有剩回肠。,
凤,李商隐,万里峰峦归路迷，未判容彩借山鸡。新春定有将雏乐，阿阁华池两处栖。,
昭州,李商隐,桂水春犹早，昭川日正西。虎当官道斗，猿上驿楼啼。绳烂金沙井，松干乳洞梯。乡音殊可骇，仍有醉如泥。,
宫中曲,李商隐,云母滤宫月，夜夜白于水。赚得羊车来，低扇遮黄子。水精不觉冷，自刻鸳鸯翅。蚕缕茜香浓，正朝缠左臂。巴笺两三幅，满写承恩字。欲得识青天，昨夜苍龙是。,
寓兴,李商隐,薄宦仍多病，从知竟远游。谈谐叨客礼，休浣接冥搜。树好频移榻，云奇不下楼。岂关无景物，自是有乡愁。,
谢先辈防记念拙诗甚多，异日偶有此寄,李商隐,晓用云添句，寒将雪命篇。良辰多自感，作者岂皆然。熟寝初同鹤，含嘶欲并蝉。题时长不展，得处定应偏。南浦无穷树，西楼不住烟。改成人寂寂，寄与路绵绵。星势寒垂地，河声晓上天。夫君自有恨，聊借此中传。,
望喜驿别嘉陵江水二绝,李商隐,嘉陵江水此东流，望喜楼中忆阆州。若到阆中还赴海，阆州应更有高楼。千里嘉陵江水色，含烟带月碧于蓝。今朝相送东流后，犹自驱车更向南。,
燕台四首·秋,李商隐,月浪冲天天宇湿，凉蟾落尽疏星入。云屏不动掩孤嚬，西楼一夜风筝急。欲织相思花寄远，终日相思却相怨。但闻北斗声回环，不见长河水清浅。金鱼锁断红桂春，古时尘满鸳鸯茵。堪悲小苑作长道，玉树未怜亡国人。瑶琴愔愔藏楚弄，越罗冷薄金泥重。帘钩鹦鹉夜惊霜，唤起南云绕云梦。双珰丁丁联尺素，内记湘川相识处。歌唇一世衔雨看，可惜馨香手中故。,
燕台四首·冬,李商隐,天东日出天西下，雌凤孤飞女龙寡。青溪白石不相望，堂中远甚苍梧野。冻壁霜华交隐起，芳根中断香心死。浪乘画舸忆蟾蜍，月娥未必婵娟子。楚管蛮弦愁一概，空城舞罢腰支在。当时欢向掌中销，桃叶桃根双姊妹。破鬟矮堕凌朝寒，白玉燕钗黄金蝉。风车雨马不持去，蜡烛啼红怨天曙。,
及第东归次灞上，却寄同年,李商隐,芳桂当年各一枝，行期未分压春期。江鱼朔雁长相忆，秦树嵩云自不知。下苑经过劳想像，东门送饯又差池。灞陵柳色无离恨，莫枉长条赠所思。,
戏题枢言草阁三十二韵,李商隐,君家在河北，我家在山西。百岁本无业，阴阴仙李枝。尚书文与武，战罢幕府开。君从渭南至，我自仙游来。平昔苦南北，动成云雨乖。逮今两携手，对若床下鞋。夜归碣石馆，朝上黄金台。我有苦寒调，君抱阳春才。年颜各少壮，发绿齿尚齐。我虽不能饮，君时醉如泥。政静筹画简，退食多相携。扫掠走马路，整顿射雉翳。春风二三月，柳密莺正啼。清河在门外，上与浮云齐。欹冠调玉琴，弹作松风哀。又弹明君怨，一去怨不回。感激坐者泣，起视雁行低。翻忧龙山雪，却杂胡沙飞。仲容铜琵琶，项直声凄凄。上贴金捍拨，画为承露鸡。君时卧掁触，劝客白玉杯。苦云年光疾，不饮将安归。我赏此言是，因循未能谐。君言中圣人，坐卧莫我违。榆荚乱不整，杨花飞相随。上有白日照，下有东风吹。青楼有美人，颜色如玫瑰。歌声入青云，所痛无良媒。少年苦不久，顾慕良难哉。徒令真珠肶，裛入珊瑚腮。君今且少安，听我苦吟诗。古诗何人作，老大徒伤悲。,
题二首后重有戏赠任秀才,李商隐,一丈红蔷拥翠筠，罗窗不识绕街尘。峡中寻觅长逢雨，月里依稀更有人。虚为错刀留远客，枉缘书札损文鳞。适知小阁还斜照，羡杀乌龙卧锦茵。,
寄裴衡,李商隐,别地萧条极，如何更独来。秋应为黄叶，雨不厌青苔。沈约只能瘦，潘仁岂是才。杂情堪底寄，惟有冷于灰。,
题白石莲花寄楚公,李商隐,白石莲花谁所共，六时长捧佛前灯。空庭苔藓饶霜露，时梦西山老病僧。大海龙宫无限地，诸天雁塔几多层。漫夸鹙子真罗汉，不会牛车是上乘。,
镜槛,李商隐,镜槛芙蓉入，香台翡翠过。拨弦惊火凤，交扇拂天鹅。隐忍阳城笑，喧传郢市歌。仙眉琼作叶，佛髻钿为螺。五里无因雾，三秋只见河。月中供药剩，海上得绡多。玉集胡沙割，犀留圣水磨。斜门穿戏蝶，小阁锁飞蛾。骑襜侵鞯卷，车帷约幰鈋。传书两行雁，取酒一封驼。桥迥凉风压，沟横夕照和。待乌燕太子，驻马魏东阿。想像铺芳褥，依稀解醉罗。散时帘隔露，卧后幕生波。梯稳从攀桂，弓调任射莎。岂能抛断梦，听鼓事朝珂。,
喜舍弟羲叟及第上礼部魏公,李商隐,国以斯文重，公仍内署来。风标森太华，星象逼中台。朝满迁莺侣，门多吐凤才。宁同鲁司寇，惟铸一颜回。,
吴宫,李商隐,龙槛沉沉水殿清，禁门深掩断人声。吴王宴罢满宫醉，日暮水漂花出城。,
崔处士,李商隐,真人塞其内，夫子入于机。未肯投竿起，惟欢负米归。雪中东郭履，堂上老莱衣。读遍先贤传，如君事者稀。,
初起,李商隐,想像咸池日欲光，五更钟后更回肠。三年苦雾巴江水，不为离人照屋梁。,
奉和太原公送前杨秀才戴兼招杨正字戎,李商隐,潼关地接古弘农，万里高飞雁与鸿。桂树一枝当白日，芸香三代继清风。仙舟尚惜乖双美，彩服何由得尽同。谁惮士龙多笑疾，美髭终类晋司空。,
浑河中,李商隐,九庙无尘八马回，奉天城垒长春苔。咸阳原上英雄骨，半向君家养马来。,
访秋,李商隐,酒薄吹还醒，楼危望已穷。江皋当落日，帆席见归风。烟带龙潭白，霞分鸟道红。殷勤报秋意，只是有丹枫。,
离席,李商隐,出宿金尊掩，从公玉帐新。依依向馀照，远远隔芳尘。细草翻惊雁，残花伴醉人。杨朱不用劝，只是更沾巾。,
夜饮,李商隐,卜夜容衰鬓，开筵属异方。烛分歌扇泪，雨送酒船香。江海三年客，乾坤百战场。谁能辞酩酊，淹卧剧清漳。,
秋日晚思,李商隐,桐槿日零落，雨馀方寂寥。枕寒庄蝶去，窗冷胤萤销。取适琴将酒，忘名牧与樵。平生有游旧，一一在烟霄。,
回中牡丹为雨所败,李商隐,浪笑榴花不及春，先期零落更愁人。玉盘迸泪伤心数，锦瑟惊弦破梦频。万里重阴非旧圃，一年生意属流尘。前溪午罢君回顾，并觉今朝粉态新。,
念远,李商隐,日月淹秦甸，江湖动越吟。苍桐应露下，白阁自云深。皎皎非鸾扇，翘翘失凤簪。床空鄂君被，杵冷女媭砧。北思惊沙雁，南情属海禽。关山已摇落，天地共登临。,
四皓庙,李商隐,本为留侯慕赤松，汉庭方识紫芝翁。萧何只解追韩信，岂得虚当第一功。,
送臻师二首,李商隐,昔去灵山非拂席，今来沧海欲求珠。楞伽顶上清凉地，善眼仙人忆我无。苦海迷途去未因，东方过此几微尘。何当百亿莲花上，一一莲花见佛身。,
过故府中武威公交城旧庄感事,李商隐,信陵亭馆接郊畿，幽象遥通晋水祠。日落高门喧燕雀，风飘大树撼熊罴。新蒲似笔思投日，芳草如茵忆吐时。山下只今黄绢字，泪痕犹堕六州儿。,
和人题真娘墓,李商隐,虎丘山下剑池边，长遣游人叹逝川。罥树断丝悲舞席，出云清梵想歌筵。柳眉空吐效颦叶，榆荚还飞买笑钱。一自香魂招不得，只应江上独婵娟。,
和郑愚赠汝阳王孙家筝妓二十韵,李商隐,冰雾怨何穷，秦丝娇未已。寒空烟霞高，白日一万里。碧嶂愁不行，浓翠遥相倚。茜袖捧琼姿，皎日丹霞起。孤猿耿幽寂，西风吹白芷。回首苍梧深，女萝闭山鬼。荒郊白鳞断，别浦晴霞委。长彴压河心，白道连地尾。秦人昔富家，绿窗闻妙旨。鸿惊雁背飞，象床殊故里。因令五十丝，中道分宫徵。斗粟配新声，娣侄徒纤指。风流大堤上，怅望白门里。蠹粉实雌弦，灯光冷如水。羌管促蛮柱，从醉吴宫耳。满内不扫眉，君王对西子。初花惨朝露，冷臂凄愁髓。一曲送连钱，远别长于死。玉砌衔红兰，妆窗结碧绮。九门十二关，清晨禁桃李。,
酬别令狐补阙,李商隐,惜别夏仍半，回途秋已期。那修直谏草，更赋赠行诗。锦段知无报，青萍肯见疑。人生有通塞，公等系安危。警露鹤辞侣，吸风蝉抱枝。弹冠如不问，又到扫门时。,
和友人戏赠二首,李商隐,东望花楼曾不同，西来双燕信休通。仙人掌冷三霄露，玉女窗虚五夜风。翠袖自随回雪转，烛房寻类外庭空。殷勤莫使清香透，牢合金鱼锁桂丛。迢递青门有几关，柳梢楼角见南山。明珠可贯须为佩，白璧堪裁且作环。子夜休歌团扇掩，新正未破剪刀闲。猿啼鹤怨终年事，未抵熏炉一夕间。,
如有,李商隐,如有瑶台客，相难复索归。芭蕉开绿扇，菡萏荐红衣。浦外传光远，烟中结响微。良宵一寸焰，回首是重帏。,
崇让宅东亭醉后沔然有作,李商隐,曲岸风雷罢，东亭霁日凉。新秋仍酒困，幽兴暂江乡。摇落真何遽，交亲或未忘。一帆彭蠡月，数雁塞门霜。俗态虽多累，仙标发近狂。声名佳句在，身世玉琴张。万古山空碧，无人鬓免黄。骅骝忧老大，鶗鴂妒芬芳。密竹沈虚籁，孤莲泊晚香。如何此幽胜，淹卧剧清漳。,
烧香曲,李商隐,钿云蟠蟠牙比鱼，孔雀翅尾蛟龙须。漳宫旧样博山炉，楚娇捧笑开芙蕖。八蚕茧绵小分炷，兽焰微红隔云母。白天月泽寒未冰，金虎含秋向东吐。玉佩呵光铜照昏，帘波日暮冲斜门。西来欲上茂陵树，柏梁已失栽桃魂。露庭月井大红气，轻衫薄细当君意。蜀殿琼人伴夜深，金銮不问残灯事。何当巧吹君怀度，襟灰为土填清露。,
四皓庙,李商隐,羽翼殊勋弃若遗，皇天有运我无时。庙前便接山门路，不长青松长紫芝。,
寄罗劭兴,李商隐,棠棣黄花发，忘忧碧叶齐。人闲微病酒，燕重远兼泥。混沌何由凿，青冥未有梯。高阳旧徒侣，时复一相携。,
饮席戏赠同舍,李商隐,洞中屐响省分携，不是花迷客自迷。珠树重行怜翡翠，玉楼双舞羡鹍鸡。兰回旧蕊缘屏绿，椒缀新香和壁泥。唱尽阳关无限叠，半杯松叶冻颇黎。,
谑柳,李商隐,已带黄金缕，仍飞白玉花。长时须拂马，密处少藏鸦。眉细从他敛，腰轻莫自斜。玳梁谁道好，偏拟映卢家。,
宫辞,李商隐,君恩如水向东流，得宠忧移失宠愁。莫向尊前奏《花落》，凉风只在殿西头。,
槿花二首,李商隐,燕体伤风力，鸡香积露文。殷鲜一相杂，啼笑两难分。月里宁无姊，云中亦有君。三清与仙岛，何事亦离群。珠馆薰燃久，玉房梳扫余。烧兰才作烛，襞锦不成书。本以亭亭远，翻嫌眽眽疏。回头问残照，残照更空虚。,
裴明府居止,李商隐,爱君茅屋下，向晚水溶溶。试墨书新竹，张琴和古松。坐来闻好鸟，归去度疏钟。明日还相见，桥南贳酒醲。,
小园独酌,李商隐,柳带谁能结，花房未肯开。空余双蝶舞，竟绝一人来。半展龙须席，轻斟玛瑙杯。年年春不定，虚信岁前梅。,
武侯庙古柏,李商隐,蜀相阶前柏，龙蛇捧閟宫。阴成外江畔，老向惠陵东。大树思冯异，甘棠忆召公。叶凋湘燕雨，枝拆海鹏风。玉垒经纶远，金刀历数终。谁将出师表，一为问昭融。,
江村题壁,李商隐,沙岸竹森森，维艄听越禽。数家同老寿，一径自阴深。喜客尝留橘，应官说采金。倾壶真得地，爱日静霜砧。,
七夕偶题,李商隐,宝婺摇珠佩，常娥照玉轮。灵归天上匹，巧遗世间人。花果香千户，笙竽滥四邻。明朝晒犊鼻，方信阮家贫。,
摇落,李商隐,摇落伤年日，羁留念远心。水亭吟断续，月幌梦飞沉。古木含风久，疏萤怯露深。人闲始遥夜，地迥更清砧。结爱曾伤晚，端忧复至今。未谙沧海路，何处玉山岑。滩激黄牛暮，云屯白帝阴。遥知沾洒意，不减欲分襟。,
偶题二首,李商隐,小亭闲眠微醉消，山榴海柏枝相交。水文簟上琥珀枕，傍有堕钗双翠翘。清月依微香露轻，曲房小院多逢迎。春丛定见饶栖鸟，饮罢莫持红烛行。,
玉山,李商隐,玉山高与阆风齐，玉水清流不贮泥。何处更求回日驭，此中兼有上天梯。珠容百斛龙休睡，桐拂千寻凤要栖。闻道神仙有才子，赤箫吹罢好相携。,
归来,李商隐,旧隐无何别，归来始更悲。难寻白道士，不见惠禅师。草径虫鸣急，沙渠水下迟。却将波浪眼，清晓对红梨。,
奉同诸公题河中任中丞新创河亭四韵之作,李商隐,万里谁能访十洲，新亭云构压中流。河鲛纵玩难为室，海蜃遥惊耻化楼。左右名山穷远目，东西大道锁轻舟。独留巧思传千古，长与蒲津作胜游。,
和马郎中移白菊见示,李商隐,陶诗只采黄金实，郢曲新传白雪英。素色不同篱下发，繁花疑自月中生。浮杯小摘开云母，带露全移缀水精。偏称含香五字客，从兹得地始芳荣。,
过伊仆射旧宅,李商隐,朱邸方酬力战功，华筵俄叹逝波穷。回廊檐断燕飞去，小阁尘凝人语空。幽泪欲干残菊露，馀香犹入败荷风。何能更涉泷江去，独立寒流吊楚宫。,
深宫,李商隐,金殿销香闭绮栊，玉壶传点咽铜龙。狂飙不惜萝阴薄，清露偏知桂叶浓。斑竹岭边无限泪，景阳宫里及时钟。岂知为雨为云处，只有高唐十二峰。,
迎寄韩鲁州,李商隐,积雨晚骚骚，相思正郁陶。不知人万里，时有燕双高。寇盗缠三辅，莓苔滑百牢。圣朝推卫霍，归日动仙曹。,
郑州献从叔舍人褎,李商隐,蓬岛烟霞阆苑钟，三官笺奏附金龙。茅君奕世仙曹贵，许掾全家道气浓。绛简尚参黄纸案，丹炉犹用紫泥封。不知他日华阳洞，许上经楼第几重。,
清夜怨,李商隐,含泪坐春宵，闻君欲度辽。绿池荷叶嫩，红砌杏花娇。曙月当窗满，征云出塞遥。画楼终日闭，清管为谁调。,
杜司勋,李商隐,高楼风雨感斯文，短翼差池不及群。刻意伤春复伤别，人间惟有杜司勋。,
富平少候,李商隐,七国三边未到忧，十三身袭富平候。不收金弹抛林外，却惜银床在井头。彩树转灯珠错落，绣檀回枕玉雕锼。当关不报侵晨客，新得佳人字莫愁。,怀古诗
行至金牛驿寄兴元渤海尚书,李商隐,楼上春云水底天，五云章色破巴笺。诸生个个王恭柳，从事人人庾杲莲。六曲屏风江雨急，九枝灯檠夜珠圆。深惭走马金牛路，骤和陈王白玉篇。,
华山题王母祠,李商隐,莲华峰下锁雕梁，此去瑶池地共长。好为麻姑到东海，劝栽黄竹莫栽桑。,
樱桃花下,李商隐,流莺舞蝶两相欺，不取花芳正结时。他日未开今日谢，嘉辰长短是参差。,
房中曲,李商隐,蔷薇泣幽素，翠带花钱小。娇郎痴若云，抱日西帘晓。枕是龙宫石，割得秋波色。玉簟失柔肤，但见蒙罗碧。忆得前年春，未语含悲辛。归来已不见，锦瑟长于人。今日涧底松，明日山头檗。愁到天池翻，相看不相识。,
听鼓,李商隐,城头叠鼓声，城下暮江清。欲问渔阳掺，时无祢正平。,
复至裴明府所居,李商隐,伊人卜筑自幽深，桂巷杉篱不可寻。柱上雕虫对书字，槽中瘦马仰听琴。求之流辈岂易得，行矣关山方独吟。赊取松醪一斗酒，与君相伴洒烦襟。,
春光,李商隐,九十春光斗日光，山城斜路杏花香。几时心绪浑无事，得及游丝百尺长。,
西溪,李商隐,近郭西溪好，谁堪共酒壶。苦吟防柳恽，多泪怯杨朱。野鹤随君子，寒松揖大夫。天涯常病意，岑寂胜欢娱。,
宋玉,李商隐,何事荆台百万家，惟教宋玉擅才华。楚辞已不饶唐勒，风赋何曾让景差。落日渚宫供观阁，开年云梦送烟花。可怜庾信寻荒径，犹得三朝托后车。,
旧将军,李商隐,云台高议正纷纷，谁定当时荡寇勋。日暮灞陵原上猎，李将军是故将军。,
所居,李商隐,窗下寻书细，溪边坐石平。水风醒酒病，霜日曝衣轻。鸡黍随人设，蒲鱼得地生。前贤无不谓，容易即遗名。,
西溪,李商隐,怅望西溪水，潺湲奈尔何。不惊春物少，只觉夕阳多。色染妖韶柳，光含窈窕萝。人间从到海，天上莫为河。凤女弹瑶瑟，龙孙撼玉珂。京华他夜梦，好好寄云波。,
药转,李商隐,郁金堂北画楼东，换骨神方上药通。露气暗连青桂苑，风声偏猎紫兰丛。长筹未必输孙皓，香枣何劳问石崇。忆事怀人兼得句，翠衾归卧绣帘中。,
商於新开路,李商隐,六百商於路，崎岖古共闻。蜂房春欲暮，虎阱日初曛。路向泉间辨，人从树杪分。更谁开捷径，速拟上青云。,
题郑大有隐居,李商隐,结构何峰是，喧闲此地分。石梁高泻月，樵路细侵云。偃卧蛟螭室，希夷鸟兽群。近知西岭上，玉管有时闻。,
日高,李商隐,镀镮故锦縻轻拖，玉筏不动便门锁。水精眠梦是何人，栏药日高红髲髟我。飞香上云春诉天，云梯十二门九关。轻身灭影何可望，粉蛾帖死屏风上。,
酬崔八早梅有赠兼示之作,李商隐,知访寒梅过野塘，久留金勒为回肠。谢郎衣袖初翻雪，荀令熏炉更换香。何处拂胸资蝶粉，几时涂额藉蜂黄。维摩一室虽多病，亦要天花作道场。,
赠宇文中丞,李商隐,欲构中天正急材，自缘烟水恋平台。人间只有嵇延祖，最望山公启事来。,
赠田叟,李商隐,荷筱衰翁似有情，相逢携手绕村行。烧畬晓映远山色，伐树暝传深谷声。鸥鸟忘机翻浃洽，交亲得路昧平生。抚躬道地诚感激，在野无贤心自惊。,
清河,李商隐,舟小回仍数，楼危凭亦频。燕来从及社，蝶舞太侵晨。绛雪除烦后，霜梅取味新。年华无一事，只是自伤春。,
咏怀寄秘阁旧僚二十六韵,李商隐,年鬓日堪悲，衡茅益自嗤。攻文枯若木，处世钝如锤。敢忘垂堂戒，宁将暗室欺。悬头曾苦学，折臂反成医。仆御嫌夫懦，孩童笑叔痴。小男方嗜栗，幼女漫忧葵。遇炙谁先啖，逢齑即便吹。官衔同画饼，面貌乏凝脂。典籍将蠡测，文章若管窥。图形翻类狗，入梦肯非罴。自哂成书簏，终当咒酒卮。懒沾襟上血，羞镊镜中丝。橐籥言方喻，樗蒱齿讵知。事神徒惕虑，佞佛愧虚辞。曲艺垂麟角，浮名状虎皮。乘轩宁见宠，巢幕更逢危。礼俗拘嵇喜，侯王忻戴逵。途穷方结舌，静胜但支颐。粝食空弹剑，亨衢讵置锥。柏台成口号，芸阁暂肩随。悔逐迁莺伴，谁观择虱时。瓮间眠太率，床下隐何卑。奋迹登弘阁，摧心对董帷。校雠如有暇，松竹一相思。,
淮阳路,李商隐,荒村倚废营，投宿旅魂惊。断雁高仍急，寒溪晓更清。昔年尝聚盗，此日颇分兵。猜贰谁先致，三朝事始平。,
齐宫词,李商隐,永寿兵来夜不扃，金莲无复印中庭。梁台歌管三更罢，犹自风摇九子铃。,
"十字水期韦潘侍御同年不至,时韦寓居水次故",李商隐,伊水溅溅相背流，朱栏画阁几人游。漆灯夜照真无数，蜡炬晨炊竟未休。顾我有怀同大梦，期君不至更沈忧。西园碧树今谁主，与近高窗卧听秋。,
昨夜,李商隐,不辞鶗鴂妒年芳，但惜流尘暗烛房。昨夜西池凉露满，桂花吹断月中香。,
归墅,李商隐,行李逾南极，旬时到旧乡。楚芝应遍紫，邓橘未全黄。渠浊村舂急，旗高社酒香。故山归梦喜，先入读书堂。,
昭肃皇帝挽歌辞三首,李商隐,九县怀雄武，三灵仰睿文。周王传叔父，汉后重神君。玉律朝惊露，金茎夜切云。笳箫凄欲断，无复咏横汾。玉塞惊宵柝，金桥罢举烽。始巢阿阁凤，旋驾鼎湖龙。门咽通神鼓，楼凝警夜钟。小臣观吉从，犹误欲东封。莫验昭华琯，虚传甲帐神。海迷求药使，雪隔献桃人。桂寝青云断，松扉白露新。万方同象鸟，举恸满秋尘。,
鄠杜马上念汉书,李商隐,世上苍龙种，人间武帝孙。小来惟射猎，兴罢得乾坤。渭水天开苑，咸阳地献原。英灵殊未已，丁傅渐华轩。,
井络,李商隐,井络天彭一掌中，漫夸天设剑为峰。阵图东聚燕江石，边柝西悬雪岭松。堪叹故君成杜宇，可能先主是真龙。将来为报奸雄辈，莫向金牛访旧踪。,
令狐八拾遗见招送裴十四归华州,李商隐,二十中郎未足希，骊驹先自有光辉。兰亭宴罢方回去，雪夜诗成道韫归。汉苑风烟吹客梦，云台洞穴接郊扉。嗟予久抱临邛渴，便欲因君问钓矶。,
赠歌妓二首,李商隐,水精如意玉连环，下蔡城危莫破颜。红绽樱桃含白雪，断肠声里唱阳关。白日相思可奈何，严城清夜断经过。只知解道春来瘦，不道春来独自多。,
曼倩辞,李商隐,十八年来堕世间，瑶池归梦碧桃闲。如何汉殿穿针夜，又向窗中觑阿环。,
荆门西下,李商隐,一夕南风一叶危，荆云回望夏云时。人生岂得轻离别，天意何曾忌嶮巇。骨肉书题安绝徼，蕙兰蹊径失佳期。洞庭湖阔蛟龙恶，却羡杨朱泣路岐。,
碧瓦,李商隐,碧瓦衔珠树，红轮结绮寮。无双汉殿鬓，第一楚宫腰。雾唾香难尽，珠啼冷易销。歌从雍门学，酒是蜀城烧。柳暗将翻巷，荷欹正抱桥。钿辕开道入，金管隔邻调。梦到飞魂急，书成即席遥。河流冲柱转，海沫近槎飘。吴市蠀蛦甲，巴賨翡翠翘。他时未知意，重叠赠娇饶。,
鸾凤,李商隐,旧镜鸾何处，衰桐凤不栖。金钱饶孔雀，锦段落山鸡。王子调清管，天人降紫泥。岂无云路分，相望不应迷。,
因书,李商隐,绝徼南通栈，孤城北枕江。猿声连月槛，鸟影落天窗。海石分棋子，郫筒当酒缸。生归话辛苦，别夜对凝釭。,
三月十日流杯亭,李商隐,身属中军少得归，木兰花尽失春期。偷随柳絮到城外，行过水西闻子规。,
幽人,李商隐,丹灶三年火，苍崖万岁藤。樵归说逢虎，棋罢正留僧。星斗同秦分，人烟接汉陵。东流清渭苦，不尽照衰兴。,
僧院牡丹,李商隐,薄叶风才倚，枝轻雾不胜。开先如避客，色浅为依僧。粉壁正荡水，缃帏初卷灯。倾城惟待笑，要裂几多缯。,
青陵台,李商隐,青陵台畔日光斜，万古贞魂倚暮霞。莫讶韩凭为蛱蝶，等闲飞上别枝花。,
灞岸,李商隐,山东今岁点行频，几处冤魂哭虏尘。灞水桥边倚华表，平时二月有东巡。,
马嵬二首,李商隐,冀马燕犀动地来，自埋红粉自成灰。君王若道能倾国，玉辇何由过马嵬。海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。,
题小松,李商隐,怜君孤秀植庭中，细叶轻阴满座风。桃李盛时虽寂寞，雪霜多后始青葱。一年几变枯荣事，百尺方资柱石功。为谢西园车马客，定悲摇落尽成空。,
行次昭应县道上，送户部李郎中充昭义攻讨,李商隐,将军大旆扫狂童，诏选名贤赞武功。暂逐虎牙临故绛，远含鸡舌过新丰。鱼游沸鼎知无日，鸟覆危巢岂待风。早勒勋庸燕石上，伫光纶綍汉廷中。,
月夕,李商隐,草下阴虫叶上霜，朱栏迢递压湖光。兔寒蟾冷桂花白，此夜姮娥应断肠。,
寄永道士,李商隐,共上云山独下迟，阳台白道细如丝。君今并倚三珠树，不记人间落叶时。,
大卤平后移家到永乐县居，书怀十韵寄刘韦二,李商隐,驱马绕河干，家山照露寒。依然五柳在，况值百花残。昔去惊投笔，今来分挂冠。不忧悬磬乏，乍喜覆盂安。甑破宁回顾，舟沉岂暇看。脱身离虎口，移疾就猪肝。鬓入新年白，颜无旧日丹。自悲秋获少，谁惧夏畦难。逸志忘鸿鹄，清香披蕙兰。还持一杯酒，坐想二公欢。,
游灵伽寺,李商隐,碧烟秋寺泛湖来，水打城根古堞摧。尽日伤心人不见，石榴花满旧琴台。,
和韩录事送宫人入道,李商隐,星使追还不自由，双童捧上绿琼輈。九枝灯下朝金殿，三素云中侍玉楼。凤女颠狂成久别，月娥孀独好同游。当时若爱韩公子，埋骨成灰恨未休。,
白云夫旧居,李商隐,平生误识白云夫，再到仙檐忆酒垆。墙外万株人绝迹，夕阳惟照欲栖乌。,
江亭散席循柳路吟,李商隐,春咏敢轻裁，衔辞入半杯。已遭江映柳，更被雪藏梅。寡和真徒尔，殷忧动即来。从诗得何报，惟感二毛催。,
复京,李商隐,虏骑胡兵一战摧，万灵回首贺轩台。天教李令心如日，可要昭陵石马来。,
巴江柳,李商隐,巴江可惜柳，柳色绿侵江。好向金銮殿，移阴入绮窗。,
失猿,李商隐,祝融南去万重云，清啸无因更一闻。莫遣碧江通箭道，不教肠断忆同群。,
寄蜀客,李商隐,君到临邛问酒垆，近来还有长卿无？金徽却是无情物，不许文君忆故夫。,
高松,李商隐,高松出众木，伴我向天涯。客散初晴候，僧来不语时。有风传雅韵，无雪试幽姿。上药终相待，他年访伏龟。,
屏风,李商隐,六曲连环接翠帷，高楼半夜酒醒时。掩灯遮雾密如此，雨落月明两不知。,
越燕二首,李商隐,上国社方见，此乡秋不归。为矜皇后舞，犹著羽人衣。拂水斜纹乱，衔花片影微。卢家文杏好，试近莫愁飞。将泥红蓼岸，得草绿杨村。命侣添新意，安巢复旧痕。去应逢阿母，来莫害王孙。记取丹山凤，今为百鸟尊。,
访隐者不遇成二绝,李商隐,秋水悠悠浸墅扉，梦中来数觉来稀。玄蝉去尽叶黄落，一树冬青人未归。城郭休过识者稀，哀猿啼处有柴扉。沧江白日樵渔路，日暮归来雨满衣。,
东还,李商隐,自有仙才自不知，十年长梦采华芝。秋风动地黄云暮，归去嵩阳寻旧师。,
汉宫,李商隐,通灵夜醮达清晨，承露盘晞甲帐春。王母不来方朔去，更须重见李夫人。,
访隐,李商隐,路到层峰断，门依老树开。月从平楚转，泉自上方来。薤白罗朝馔，松黄暖夜杯。相留笑孙绰，空解赋天台。,
读任彦升碑,李商隐,任昉当年有美名，可怜才调最纵横。梁台初建应惆怅，不得萧公作骑兵。,
华州周大夫宴席,李商隐,郡斋何用酒如泉，饮德先时已醉眠。若共门人推礼分，戴崇争得及彭宣。,
次陕州先寄源从事,李商隐,离思羁愁日欲晡，东周西雍此分涂。回銮佛寺高多少，望尽黄河一曲无。,
莫愁,李商隐,雪中梅下与谁期，梅雪相兼一万枝。若是石城无艇子，莫愁还自有愁时。,
梦令狐学士,李商隐,山驿荒凉白竹扉，残灯向晓梦清晖。右银台路雪三尺，凤诏裁成当直归。,
评事翁寄赐饧粥走笔为答,李商隐,粥香饧白杏花天，省对流莺坐绮筵。今日寄来春已老，凤楼迢递忆秋千。,
过景陵,李商隐,武皇精魄久仙升，帐殿凄凉烟雾凝。俱是苍生留不得，鼎湖何异魏西陵。,
与同年李定言曲水闲话戏作,李商隐,海燕参差沟水流，同君身世属离忧。相携花下非秦赘，对泣春天类楚囚。碧草暗侵穿苑路，珠帘不卷枕江楼。莫惊五胜埋香骨，地下伤春亦白头。,
即目,李商隐,地宽楼已迥，人更迥于楼。细意经春物，伤酲属暮愁。望赊殊易断，恨久欲难收。大势真无利，多情岂自由。空园兼树废，败港拥花流。书去青枫驿，鸿归杜若洲。单栖应分定，辞疾索谁忧。更替林鸦恨，惊频去不休。,
过楚宫,李商隐,巫峡迢迢旧楚宫，至今云雨暗丹枫。微生尽恋人间乐，只有襄王忆梦中。,
即目,李商隐,小鼎煎茶面曲池，白须道士竹间棋。何人书破蒲葵扇，记著南塘移树时。,
西亭,李商隐,此夜西亭月正圆，疏帘相伴宿风烟。梧桐莫更翻清露，孤鹤从来不得眠。,
海客,李商隐,海客乘槎上紫氛，星娥罢织一相闻。只应不惮牵牛妒，聊用支机石赠君。,
歌舞,李商隐,遏云歌响清，回雪舞腰轻。只要君流眄，君倾国自倾。,
到秋,李商隐,扇风淅沥簟流离，万里南风滞所思。守到清秋还寂寞，叶丹苔碧闭门时。,
代越公房妓嘲徐公主,李商隐,笑啼俱不敢，几欲是吞声。遽遣离琴怨，都由半镜明。应防啼与笑，微露浅深情。,
访人不遇留别馆,李商隐,卿卿不惜锁窗春，去作长楸走马身。闲倚绣帘吹柳絮，日高深院断无人。,
景阳井,李商隐,景阳宫井剩堪悲，不尽龙鸾誓死期。肠断吴王宫外水，浊泥犹得葬西施。,
钧天,李商隐,上帝钧天会众灵，昔人因梦到青冥。伶伦吹裂孤生竹，却为知音不得听。,
漫成三首,李商隐,不妨何范尽诗家，未解当年重物华。远把龙山千里雪，将来拟并洛阳花。沈约怜何逊，延年毁谢庄。清新俱有得，名誉底相伤。雾夕咏芙蕖，何郎得意初。此时谁最赏，沈范两尚书。,
正月十五闻京有灯恨不得观,李商隐,月色灯山满帝都，香车宝盖隘通衢。身闲不睹中兴盛，羞逐乡人赛紫姑。,元宵节
九成宫,李商隐,十二层城阆苑西，平时避暑拂虹霓。云随夏后双龙尾，风逐周王八骏蹄。吴岳晓光连翠巘，甘泉晚景上丹梯。荔枝卢橘沾恩幸，鸾鹊天书湿紫泥。,
赠宗鲁筇竹杖,李商隐,大夏资轻策，全溪赠所思。静怜穿树远，滑想过苔迟。鹤怨朝还望，僧闲暮有期。风流真底事，常欲傍清羸。,
破镜,李商隐,玉匣清光不复持，菱花散乱月轮亏。秦台一照山鸡后，便是孤鸾罢舞时。,
明神,李商隐,明神司过岂令冤，暗室由来有祸门。莫为无人欺一物，他时须虑石能言。,
壬申七夕,李商隐,已驾七香车，心心待晓霞。风轻惟响珮，日薄不嫣花。桂嫩传香远，榆高送影斜。成都过卜肆，曾妒识灵槎。,七夕节
过故崔兖海宅与崔明秀才话旧因寄旧僚杜赵李,李商隐,绛帐恩如昨，乌衣事莫寻。诸生空会葬，旧掾已华簪。共入留宾驿，俱分市骏金。莫凭无鬼论，终负托孤心。,
南山赵行军新诗盛称游宴之洽，因寄一绝,李商隐,莲幕遥临黑水津，櫜鞬无事但寻春。梁王司马非孙武，且免宫中斩美人。,
故番禺侯以赃罪致不辜，事觉，母者他日过其,李商隐,饮鸩非君命，兹身亦厚亡。江陵从种橘，交广合投香。不见千金子，空余数仞墙。杀人须显戮，谁举汉三章。,
赠司勋杜十三员外,李商隐,杜牧司勋字牧之，清秋一首杜秋诗。前身应是梁江总，名总还曾字总持。心铁已从干镆利，鬓丝休叹雪霜垂。汉江远吊西江水，羊祜韦丹尽有碑。,
江东,李商隐,惊鱼拨剌燕翩翾，独自江东上钓船。今日春光太漂荡，谢家轻絮沈郎钱。,
赋得桃李无言,李商隐,夭桃花正发，秾李蕊方繁。应候非争艳，成蹊不在言。静中霞暗吐，香处雪潜翻。得意摇风态，含情泣露痕。芬芳光上苑，寂默委中园。赤白徒自许，幽芳谁与论。,
赠别前蔚州契苾使君,李商隐,何年部落到阴陵，奕世勤王国史称。夜卷牙旗千帐雪，朝飞羽骑一河冰。蕃儿襁负来青冢，狄女壶浆出白登。日晚鸊鹈泉畔猎，路人遥识郅都鹰。,
追代卢家人嘲堂内,李商隐,道却横波字，人前莫谩羞。只应同楚水，长短入淮流。,
过郑广文旧居,李商隐,宋玉平生恨有余，远循三楚吊三闾。可怜留著临江宅，异代应教庾信居。,
涉洛川,李商隐,通谷阳林不见人，我来遗恨古时春。宓妃漫结无穷恨，不为君王杀灌均。,
寄在朝郑曹独孤李四同年,李商隐,昔岁陪游旧迹多，风光今日两蹉跎。不因醉本兰亭在，兼忘当年旧永和。,
送从翁从东川弘农尚书幕,李商隐,大镇初更帅，嘉宾素见邀。使车无远近，归路更烟霄。稳放骅骝步，高安翡翠巢。御风知有在，去国肯无聊。早忝诸孙末，俱从小隐招。心悬紫云阁，梦断赤城标。素女悲清瑟，秦娥弄玉箫。山连玄圃近，水接绛河遥。岂意闻周铎，翻然慕舜韶。皆辞乔木去，远逐断蓬飘。薄俗谁其激，斯民已甚恌。鸾皇期一举，燕雀不相饶。敢共颓波远，因之内火烧。是非过别梦，时节惨惊飙。未至谁能赋，中干欲病痟。屡曾纡锦绣，勉欲报琼瑶。我恐霜侵鬓，君先绶挂腰。甘心与陈阮，挥手谢松乔。锦里差邻接，云台闭寂寥。一川虚月魄，万崦自芝苗。瘴雨泷间急，离魂峡外销。非关无烛夜，其奈落花朝。几处逢鸣佩，何筵不翠翘。蛮童骑象舞，江市卖鲛绡。南诏知非敌，西山亦屡骄。勿贪佳丽地，不为圣明朝。少减东城饮，时看北斗杓。莫因乖别久，遂逐岁寒凋。盛幕开高宴，将军问故僚。为言公玉季，早日弃渔樵。,
鸳鸯,李商隐,雌去雄飞万里天，云罗满眼泪潸然。不须长结风波愿，锁向金笼始两全。,
武夷山,李商隐,只得流霞酒一杯，空中箫鼓几时回。武夷洞里生毛竹，老尽曾孙更不来。,
安平公诗,李商隐,丈人博陵王名家，怜我总角称才华。华州留语晓至暮，高声喝吏放两衙。明朝骑马出城外，送我习业南山阿。仲子延岳年十六，面如白玉欹乌纱。其弟炳章犹两丱，瑶林琼树含奇花。陈留阮家诸侄秀，逦迤出拜何骈罗。府中从事杜与李，麟角虎翅相过摩。清词孤韵有歌响，击触钟磬鸣环珂。三月石堤冻销释，东风开花满阳坡。时禽得伴戏新木，其声尖咽如鸣梭。公时载酒领从事，踊跃鞍马来相过。仰看楼殿撮清汉，坐视世界如恒沙。面热脚掉互登陟，青云表柱白云崖。一百八句在贝叶，三十三天长雨花。长者子来辄献盖，辟支佛去空留靴。公时受诏镇东鲁，遣我草诏随车牙。顾我下笔即千字，疑我读书倾五车。呜呼大贤苦不寿，时世方士无灵砂。五月至止六月病，遽颓泰山惊逝波。明年徒步吊京国，宅破子毁哀如何。西风冲户卷素帐，隙光斜照旧燕窠。古人常叹知己少，况我沦贱艰虞多。如公之德世一二，岂得无泪如黄河。沥胆咒愿天有眼，君子之泽方滂沱。,
代董秀才却扇,李商隐,莫将画扇出帷来，遮掩春山滞上才。若道团圆似明月，此中须放桂花开。,
嘲樱桃,李商隐,朱实鸟含尽，青楼人未归。南园无限树，独自叶如帏。,
代贵公主,李商隐,芳条得意红，飘落忽西东。分逐春风去，风回得故丛。明朝金井露，始看忆春风。,
病中早访招国李十将军遇挈家游曲江,李商隐,十顷平波溢岸清，病来惟梦此中行。相如未是真消渴，犹放沱江过锦城。,
任弘农尉献州刺史乞假还京,李商隐,黄昏封印点刑徒，愧负荆山入座隅。却羡卞和双刖足，一生无复没阶趋。,
赠句芒神,李商隐,佳期不定春期赊，春物夭阏兴咨嗟。愿得句芒索青女，不教容易损年华。,
咸阳,李商隐,咸阳宫阙郁嵯峨，六国楼台艳绮罗。自是当时天帝醉，不关秦地有山河。,
同崔八诣药山访融禅师,李商隐,共受征南不次恩，报恩惟是有忘言。岩花涧草西林路，未见高僧只见猿。,
子初郊墅,李商隐,看山对酒君思我，听鼓离城我访君。腊雪已添墙下水，斋钟不散槛前云。阴移竹柏浓还淡，歌杂渔樵断更闻。亦拟村南买烟舍，子孙相约事耕耘。,
当句有对,李商隐,密迩平阳接上兰，秦楼鸳瓦汉宫盘。池光不定花光乱，日气初涵露气干。但觉游蜂饶舞蝶，岂知孤凤忆离鸾。三星自转三山远，紫府程遥碧落宽。,
寄恼韩同年二首,李商隐,帘外辛夷定已开，开时莫放艳阳回。年华若到经风雨，便是胡僧话劫灰。龙山晴雪凤楼霞，洞里迷人有几家。我为伤春心自醉，不劳君劝石榴花。,
戏题友人壁,李商隐,花径逶迤柳巷深，小阑亭午啭春禽。相如解作长门赋，却用文君取酒金。,
谢书,李商隐,微意何曾有一毫，空携笔砚奉龙韬。自蒙半夜传衣后，不羡王祥得佩刀。,
寄令狐学士,李商隐,秘殿崔嵬拂彩霓，曹司今在殿东西。赓歌太液翻黄鹄，从猎陈仓获碧鸡。晓饮岂知金掌迥，夜吟应讶玉绳低。钧天虽许人间听，阊阖门多梦自迷。,
陆发荆南始至商洛,李商隐,昔去真无奈，今还岂自知。青辞木奴橘，紫见地仙芝。四海秋风阔，千岩暮景迟。向来忧际会，犹有五湖期。,
杨本胜说于长安见小男阿衮,李商隐,闻君来日下，见我最娇儿。渐大啼应数，长贫学恐迟。寄人龙种瘦，失母凤雏痴。语罢休边角，青灯两鬓丝。,
玄微先生,李商隐,仙翁无定数，时入一壶藏。夜夜桂露湿，村村桃水香。醉中抛浩劫，宿处起神光。药裹丹山凤，棋函白石郎。弄河移砥柱，吞日倚扶桑。龙竹裁轻策，鲛绡熨下裳。树栽嗤汉帝，桥板笑秦王。径欲随关令，龙沙万里强。,
奉寄安国大师兼简子蒙,李商隐,忆奉莲花座，兼闻贝叶经。岩光分蜡屐，涧响入铜瓶。日下徒推鹤，天涯正对萤。鱼山羡曹植，眷属有文星。,
赠庾十二朱版,李商隐,固漆投胶不可开，赠君珍重抵琼瑰。君王晓坐金銮殿，只待相如草诏来。,
永乐县所居一草一木无非自栽，今春悉已芳茂,李商隐,手种悲陈事，心期玩物华。柳飞彭泽雪，桃散武陵霞。枳嫩栖鸾叶，桐香待凤花。绶藤萦弱蔓，袍草展新芽。学植功虽倍，成蹊迹尚赊。芳年谁共玩，终老邵平瓜。,
戏题赠稷山驿吏王全,李商隐,绛台驿吏老风尘，耽酒成仙几十春。过客不劳询甲子，惟书亥字与时人。,
张恶子庙,李商隐,下马捧椒浆，迎神白玉堂。如何铁如意，独自与姚苌。,
北楼,李商隐,春物岂相干，人生只强欢。花犹曾敛夕，酒竟不知寒。异域东风湿，中华上象宽。此楼堪北望，轻命倚危栏。,
题鹅,李商隐,眠沙卧水自成群，曲岸残阳极浦云。那解将心怜孔翠，羁雌长共故雄分。,
梓潼望长卿山至巴西复怀谯秀,李商隐,梓潼不见马相如，更欲南行问酒垆。行到巴西觅谯秀，巴西惟是有寒芜。,
登霍山驿楼,李商隐,庙列前峰迥，楼开四望穷。岭鼷岚色外，陂雁夕阳中。弱柳千条露，衰荷一面风。壶关有狂孽，速继老生功。,
和刘评事永乐闲居见寄,李商隐,白社幽闲君暂居，青云器业我全疏。看封谏草归鸾掖，尚贲衡门待鹤书。莲耸碧峰关路近，荷翻翠扇水堂虚。自探典籍忘名利，欹枕时惊落蠹鱼。,
燕台四首·夏,李商隐,前阁雨帘愁不卷，后堂芳树阴阴见。石城景物类黄泉，夜半行郎空柘弹。绫扇唤风阊阖天，轻帷翠幕波渊旋。蜀魂寂寞有伴未，几夜瘴花开木棉。桂宫留影光难取，嫣薰兰破轻轻语。直教银汉堕怀中，未遣星妃镇来去。浊水清波何异源，济河水清黄河浑。安得薄雾起缃裙，手接云輧呼太君。,
赠送前刘五经映三十四韵,李商隐,建国宜师古，兴邦属上庠。从来以儒戏，安得振朝纲。叔世何多难，兹基遂已亡。泣麟犹委吏，歌凤更佯狂。屋壁余无几，焚坑逮可伤。挟书秦二世，坏宅汉诸王。草草临盟誓，区区务富强。微茫金马署，狼藉斗鸡场。尽欲心无窍，皆如面正墙。惊疑豹文鼠，贪窃虎皮羊。南渡宜终否，西迁冀小康。策非方正士，贡绝孝廉郎。海鸟悲钟鼓，狙公畏服裳。多岐空扰扰，幽室竟伥伥。凝邈为时范，虚空作士常。何由羞五霸，直自呰三皇。别派驱杨墨，他镳并老庄。诗书资破冢，法制困探囊。周礼仍存鲁，隋师果禅唐。鼎新麾一举，革故法三章。星宿森文雅，风雷起退藏。缧囚为学切，掌故受经忙。夫子时之彦，先生迹未荒。褐衣终不召，白首兴难忘。感激殊非圣，栖迟到异粻。片辞褒有德，一字贬无良。燕地尊邹衍，西河重卜商。式闾真道在，拥彗信谦光。获预青衿列，叨来绛帐旁。虽从各言志，还要大为防。勿谓孤寒弃，深忧讦直妨。叔孙谗易得，盗跖暴难当。雁下秦云黑，蝉休陇叶黄。莫逾巾屦念，容许后升堂。,
题汉祖庙,李商隐,乘运应须宅八荒，男儿安在恋池隍。君王自起新丰后，项羽何曾在故乡。,怀古诗
楚宫二首,李商隐,十二峰前落照微，高唐宫暗坐迷归。朝云暮雨长相接，犹自君王恨见稀。月姊曾逢下彩蟾，倾城消息隔重帘。已闻佩响知腰细，更辨弦声觉指纤。暮雨自归山悄悄，秋河不动夜厌厌。王昌且在墙东住，未必金堂得免嫌。,
哀筝,李商隐,延颈全同鹤，柔肠素怯猿。湘波无限泪，蜀魄有余冤。轻幰长无道，哀筝不出门。何由问香炷，翠幕自黄昏。,
旧顿,李商隐,东人望幸久咨嗟，四海于今是一家。犹锁平时旧行殿，尽无宫户有宫鸦。,
骊山有感,李商隐,骊岫飞泉泛暖香，九龙呵护玉莲房。平明每幸长生殿，不从金舆惟寿王。,
华师,李商隐,孤鹤不睡云无心，衲衣筇杖来西林。院门昼锁回廊静，秋日当阶柿叶阴。,
令狐舍人说昨夜西掖玩月因戏赠,李商隐,昨夜玉轮明，传闻近太清。凉波冲碧瓦，晓晕落金茎。露索秦宫井，风弦汉殿筝。几时绵竹颂，拟荐子虚名。,
赠刘司户,李商隐,江风吹浪动云根，重碇危樯白日昏。已断燕鸿初起势，更惊骚客后归魂。汉廷急诏谁先入，楚路高歌自欲翻。万里相逢欢复泣，凤巢西隔九重门。,
效徐陵体赠更衣,李商隐,密帐真珠络，温帏翡翠装。楚腰知便宠，宫眉正斗强。结带悬栀子，绣领刺鸳鸯。轻寒衣省夜，金斗熨沈香。,
汴上送李郢之苏州,李商隐,人高诗苦滞夷门，万里梁王有旧园。烟幌自应怜白纻，月楼谁伴咏黄昏。露桃涂颊依苔井，风柳夸腰住水村。苏小小坟今在否，紫兰香径与招魂。,
赠郑谠处士,李商隐,浪迹江湖白发新，浮云一片是吾身。寒归山观随棋局，暖入汀洲逐钓轮。越桂留烹张翰鲙，蜀姜供煮陆机莼。相逢一笑怜疏放，他日扁舟有故人。,
览古,李商隐,莫恃金汤忽太平，草间霜露古今情。空糊赪壤真何益，欲举黄旗竟未成。长乐瓦飞随水逝，景阳钟堕失天明。回头一吊箕山客，始信逃尧不为名。,
属疾,李商隐,许靖犹羁宦，安仁复悼亡。兹辰聊属疾，何日免殊方。秋蝶无端丽，寒花只暂香。多情真命薄，容易即回肠。,
随师东,李商隐,东征日调万黄金，几竭中原买斗心。军令未闻诛马谡，捷书惟是报孙歆。但须鸑鷟巢阿阁，岂假鸱鸮在泮林。可惜前朝玄菟郡，积骸成莽阵云深。,
石城,李商隐,石城夸窈窕，花县更风流。簟冰将飘枕，帘烘不隐钩。玉童收夜钥，金狄守更筹。共笑鸳鸯绮，鸳鸯两白头。,
宫妓,李商隐,珠箔轻明拂玉墀，披香新殿斗腰支。不须看尽鱼龙戏，终谴君王怒偃师。,
蝇蝶鸡麝鸾凤等成篇,李商隐,韩蝶翻罗幕，曹蝇拂绮窗。斗鸡回玉勒，融麝暖金釭。玳瑁明书阁，琉璃冰酒缸。画楼多有主，鸾凤各双双。,
韩翃舍人即事,李商隐,萱草含丹粉，荷花抱绿房。鸟应悲蜀帝，蝉是怨齐王。通内藏珠府，应官解玉坊。桥南荀令过，十里送衣香。,
赠子直花下,李商隐,池光忽隐墙，花气乱侵房。屏缘蝶留粉，窗油蜂印黄。官书推小吏，侍史从清郎。并马更吟去，寻思有底忙。,
春宵自遣,李商隐,地胜遗尘事，身闲念岁华。晚晴风过竹，深夜月当花。石乱知泉咽，苔荒任径斜。陶然恃琴酒，忘却在山家。,
过姚孝子庐偶书,李商隐,拱木临周道，荒庐积古苔。鱼因感姜出，鹤为吊陶来。两鬓蓬常乱，双眸血不开。圣朝敦尔类，非独路人哀。,
南潭上亭宴集以疾后至因而抒情,李商隐,马卿聊应召，谢傅已登山。歌发百花外，乐调深竹间。鹢舟萦远岸，鱼钥启重关。莺蝶如相引，烟萝不暇攀。佳人启玉齿，上客颔朱颜。肯念沉痾士，俱期倒载还。,
赋得鸡,李商隐,稻粱犹足活诸雏，妒敌专场好自娱。可要五更惊晓梦，不辞风雪为阳乌。,
夜冷,李商隐,树绕池宽月影多，村砧坞笛隔风萝。西亭翠被馀香薄，一夜将愁向败荷。,
夜出西溪,李商隐,东府忧春尽，西溪许日曛。月澄新涨水，星见欲销云。柳好休伤别，松高莫出群。军书虽倚马，犹未当能文。,
效长吉,李商隐,长长汉殿眉，窄窄楚宫衣。镜好鸾空舞，帘疏燕误飞。君王不可问，昨夜约黄归。,
嘲桃,李商隐,无赖夭桃面，平时露井东。春风为开了，却拟笑春风。,
判春,李商隐,一桃复一李，井上占年芳。笑处如临镜，窥时不隐墙。敢言西子短，谁觉宓妃长。珠玉终相类，同名作夜光。,
五松驿,李商隐,独下长亭念过秦，五松不见见舆薪。只应既斩斯高后，寻被樵人用斧斤。,
题道静院，院在中条山，故王颜中丞所置，虢,李商隐,紫府丹成化鹤群，青松手植变龙文。壶中别有仙家日，岭上犹多隐士云。独坐遗芳成故事，褰帷旧貌似元君。自怜筑室灵山下，徒望朝岚与夕曛。,
可叹,李商隐,幸会东城宴未回，年华忧共水相催。梁家宅里秦宫入，赵后楼中赤凤来。冰簟且眠金镂枕，琼筵不醉玉交杯。宓妃愁坐芝田馆，用尽陈王八斗才。,
水斋,李商隐,多病欣依有道邦，南塘宴起想秋江。卷帘飞燕还拂水，开户暗虫犹打窗。更阅前题已披卷，仍斟昨夜未开缸。谁人为报故交道，莫惜鲤鱼时一双。,
喜闻太原同院崔侍御台拜兼寄在台三二同年之,李商隐,鹏鱼何事遇屯同，云水升沉一会中。刘放未归鸡树老，邹阳新去兔园空。寂寥我对先生柳，赫奕君乘御史骢。若向南台见莺友，为传垂翅度春风。,
荆山,李商隐,压河连华势孱颜，鸟没云归一望间。杨仆移关三百里，可能全是为荆山。,
东阿王,李商隐,国事分明属灌均，西陵魂断夜来人。君王不得为天子，半为当时赋洛神。,
关门柳,李商隐,永定河边一行柳，依依长发故年春。东来西去人情薄，不为清阴减路尘。,
妓席暗记送同年独孤云之武昌,李商隐,叠嶂千重叫恨猿，长江万里洗离魂。武昌若有山头石，为拂苍苔检泪痕。,
汉宫词,李商隐,青雀西飞竟未回，君王长在集灵台。侍臣最有相如渴，不赐金茎露一杯。,
房君珊瑚散,李商隐,不见姮娥影，清秋守月轮。月中闲杵臼，桂子捣成尘。,
月夜重寄宋华阳姊妹,李商隐,偷桃窃药事难兼，十二城中锁彩蟾。应共三英同夜赏，玉楼仍是水精帘。,
送王十三校书分司,李商隐,多少分曹掌秘文，洛阳花雪梦随君。定知何逊缘联句，每到城东忆范云。,
柳下暗记,李商隐,无奈巴南柳，千条傍吹台。更将黄映白，拟作杏花媒。,
献寄旧府开封公,李商隐,幕府三年远，春秋一字褒。书论秦逐客，赋续楚离骚。地理南溟阔，天文北极高。酬恩抚身世，未觉胜鸿毛。,
俳谐,李商隐,短顾何由遂，迟光且莫惊。莺能歌子夜，蝶解舞宫城。柳讶眉双浅，桃猜粉太轻。年华有情状，吾岂怯平生。,
李卫公,李商隐,绛纱弟子音尘绝，鸾镜佳人旧会稀。今日致身歌舞地，木棉花暖鹧鸪飞。,
韦蟾,李商隐,谢家离别正凄凉，少傅临岐赌佩囊。却忆短亭回首处，夜来烟雨满池塘。,
自贶,李商隐,陶令弃官后，仰眠书屋中。谁将五斗米，拟换北窗风。,
赠白道者,李商隐,十二楼前再拜辞，灵风正满碧桃枝。壶中若是有天地，又向壶中伤别离。,
赴职梓潼留别畏之员外同年,李商隐,佳兆联翩遇凤凰，雕文羽帐紫金床。桂花香处同高第，柿叶翻时独悼亡。乌鹊失栖长不定，鸳鸯何事自相将。京华庸蜀三千里，送到咸阳见夕阳。,
桂林路中作,李商隐,地暖无秋色，江晴有暮晖。空馀蝉嘒嘒，犹向客依依。村小犬相护，沙平僧独归。欲成西北望，又见鹧鸪飞。,
县中恼饮席,李商隐,晚醉题诗赠物华，罢吟还醉忘归家。若无江氏五色笔，争奈河阳一县花。,
射鱼曲,李商隐,思牢弩箭磨青石，绣额蛮渠三虎力。寻潮背日伺泅鳞，贝阙夜移鲸失色。纤纤粉簳馨香饵，绿鸭回塘养龙水。含冰汉语远于天，何由回作金盘死。,
席上作,李商隐,淡云轻雨拂高唐，玉殿秋来夜正长。料得也应怜宋玉，一生惟事楚襄王。,
赠赵协律皙,李商隐,俱识孙公与谢公，二年歌哭处还同。已叨邹马声华末，更共刘卢族望通。南省恩深宾馆在，东山事往妓楼空。不堪岁暮相逢地，我欲西征君又东。,
拟沈下贤,李商隐,千二百轻鸾，春衫瘦著宽。倚风行稍急，含雪语应寒。带火遗金斗，兼珠碎玉盘。河阳看花过，曾不问潘安。,
樱桃答,李商隐,众果莫相诮，天生名品高。何因古乐府，惟有郑樱桃。,
初入武夷,李商隐,未到名山梦已新，千峰拔地玉嶙峋。幔亭一夜风吹雨，似与游人洗俗尘。,
送丰都李尉,李商隐,万古商於地，凭君泣路岐。固难寻绮季，可得信张仪。雨气燕先觉，叶阴蝉遽知。望乡尤忌晚，山晚更参差。,
寓目,李商隐,园桂悬心碧，池莲饫眼红。此生真远客，几别即衰翁。小幌风烟入，高窗雾雨通。新知他日好，锦瑟傍朱栊。,
肠,李商隐,有怀非惜恨，不奈寸肠何。即席回弥久，前时断固多。热应翻急烧，冷欲彻微波。隔树澌澌雨，通池点点荷。倦程山向背，望国阙嵯峨。故念飞书及，新欢借梦过。染筠休伴泪，绕雪莫追歌。拟问阳台事，年深楚语讹。,
宿晋昌亭闻惊禽,李商隐,羁绪鳏鳏夜景侵，高窗不掩见惊禽。飞来曲渚烟方合，过尽南塘树更深。胡马嘶和榆塞笛，楚猿吟杂橘村砧。失群挂木知何限，远隔天涯共此心。,
洞庭鱼,李商隐,洞庭鱼可拾，不假更垂罾。闹若雨前蚁，多于秋后蝇。岂思鳞作簟，仍计腹为灯。浩荡天池路，翱翔欲化鹏。,
自南山北归经分水岭,李商隐,水急愁无地，山深故有云。那通极目望，又作断肠分。郑驿来虽及，燕台哭不闻。犹馀遗意在，许刻镇南勋。,
赠孙绮新及第,李商隐,长乐遥听上苑钟，彩衣称庆桂香浓。陆机始拟夸文赋，不觉云间有士龙。,
板桥小别,李商隐,回望高城落晓河，长亭窗户压微波。水仙欲上鲤鱼去，一夜芙蓉红泪多。,
故驿迎吊故桂府常侍有感,李商隐,饥乌翻树晚鸡啼，泣过秋原没马泥。二纪征南恩与旧，此时丹旐玉山西。,
闻著明凶问哭寄飞卿,李商隐,昔叹谗销骨，今伤泪满膺。空余双玉剑，无复一壶冰。江势翻银砾，天文露玉绳。何因携庾信，同去哭徐陵。,
雨中长乐水馆送赵十五滂不及,李商隐,碧云东去雨云西，苑路高高驿路低。秋水绿芜终尽分，夫君太骋锦障泥。,
写意,李商隐,燕雁迢迢隔上林，高秋望断正长吟。人间路有潼江险，天外山惟玉垒深。日向花间留返照，云从城上结层阴。三年已制思乡泪，更入新年恐不禁。,
池边,李商隐,玉管葭灰细细吹，流莺上下燕参差。日西千绕池边树，忆把枯条撼雪时。,
韩冬郎即席为诗相送,李商隐,十岁裁诗走马成，冷灰残烛动离情。桐花万里丹山路，雏凤清于老凤声。剑栈风樯各苦辛，别时冰雪到时春。为凭何逊休联句，瘦尽东阳姓沈人。,
假日,李商隐,素琴弦断酒瓶空，倚坐欹眠日已中。谁向刘灵天幕内，更当陶令北窗风。,
公子,李商隐,一盏新罗酒，凌晨恐易消。归应冲鼓半，去不待笙调。歌好惟愁和，香浓岂惜飘。春场铺艾帐，下马雉媒娇。,
子初全溪作,李商隐,全溪不可到，况复尽余醅。汉苑生春水，昆池换劫灰。战蒲知雁唼，皱月觉鱼来。清兴恭闻命，言诗未敢回。,
妓席,李商隐,乐府闻桃叶，人前道得无。劝君书小字，慎莫唤官奴。,
少将,李商隐,族亚齐安陆，风高汉武威。烟波别墅醉，花月后门归。青海闻传箭，天山报合围。一朝携剑起，上马即如飞。,
漫成五章,李商隐,沈宋裁辞矜变律，王杨落笔得良朋。当时自谓宗师妙，今日惟观对属能。李杜操持事略齐，三才万象共端倪。集仙殿与金銮殿，可是苍蝇惑曙鸡。生儿古有孙征虏，嫁女今无王右军。借问琴书终一世，何如旗盖仰三分。代北偏师衔使节，关中裨将建行台。不妨常日饶轻薄，且喜临戎用草莱。郭令素心非黩武，韩公本意在和戎。两都耆旧偏垂泪，临老中原见朔风。,
公子,李商隐,外戚封侯自有恩，平明通籍九华门。金唐公主年应小，二十君王未许婚。,
壬申闰秋题赠乌鹊,李商隐,绕树无依月正高，邺城新泪溅云袍。几年始得逢秋闰，两度填河莫告劳。,
城外,李商隐,露寒风定不无情，临水当山又隔城。未必明时胜蚌蛤，一生长共月亏盈。,
代元城吴令暗为答,李商隐,背阙归藩路欲分，水边风日半西曛。荆王枕上原无梦，莫枉阳台一片云。,
百果嘲樱桃,李商隐,珠实虽先熟，琼莩纵早开。流莺犹故在，争得讳含来。,
晓坐,李商隐,后閤罢朝眠，前墀思黯然。梅应未假雪，柳自不胜烟。泪续浅深绠，肠危高下弦。红颜无定所，得失在当年。,
九月於东逢雪,李商隐,举家忻共报，秋雪堕前峰。岭外他年忆，於东此日逢。粒轻还自乱，花薄未成重。岂是惊离鬓，应来洗病容。,
饯席重送从叔余之梓州,李商隐,莫叹万重山，君还我未还。武关犹怅望，何况百牢关。,
东南,李商隐,东南一望日中乌，欲逐羲和去得无。且向秦楼棠树下，每朝先觅照罗敷。,
河清与赵氏昆季宴集得拟杜工部,李商隐,胜概殊江右，佳名逼渭川。虹收青嶂雨，鸟没夕阳天。客鬓行如此，沧波坐渺然。此中真得地，漂荡钓鱼船。,
东下三旬苦于风土马上戏作,李商隐,路绕函关东复东，身骑征马逐惊蓬。天池辽阔谁相待，日日虚乘九万风。,
木兰,李商隐,二月二十二，木兰开坼初。初当新病酒，复自久离居。愁绝更倾国，惊新闻远书。紫丝何日障，油壁几时车。弄粉知伤重，调红或有余。波痕空映袜，烟态不胜裾。桂岭含芳远，莲塘属意疏。瑶姬与神女，长短定何如。,
西南行却寄相送者,李商隐,百里阴云覆雪泥，行人只在雪云西。明朝惊破还乡梦，定是陈仓碧野鸡。,
代秘书赠弘文馆诸校书,李商隐,清切曹司近玉除，比来秋兴复何如。崇文馆里丹霜后，无限红梨忆校书。,
赠从兄阆之,李商隐,怅望人间万事违，私书幽梦约忘机。荻花村里鱼标在，石藓庭中鹿迹微。幽径定携僧共入，寒塘好与月相依。城中猘犬憎兰佩，莫损幽芳久不归。,
天津西望,李商隐,虏马崩腾忽一狂，翠华无日到东方。天津西望肠真断，满眼秋波出苑墙。,
异俗二首,李商隐,鬼疟朝朝避，春寒夜夜添。未惊雷破柱，不报水齐檐。虎箭侵肤毒，鱼钩刺骨铦。鸟言成谍诉，多是恨彤幨。户尽悬秦网，家多事越巫。未曾容獭祭，只是纵猪都。点对连鳌饵，搜求缚虎符。贾生兼事鬼，不信有洪炉。,
蝶三首,李商隐,初来小苑中，稍与琐闱通。远恐芳尘断，轻忧艳雪融。只知防皓露，不觉逆尖风。回首双飞燕，乘时入绮栊。长眉画了绣帘开，碧玉行收白玉台。为问翠钗钗上凤，不知香颈为谁回。寿阳公主嫁时妆，八字宫眉捧额黄。见我佯羞频照影，不知身属冶游郎。,
代应二首,李商隐,沟水分流西复东，九秋霜月五更风。离鸾别凤今何在，十二玉楼空更空。昨夜双钩败，今朝百草输。关西狂小吏，惟喝绕床卢。,
寒食行次冷泉驿,李商隐,驿途仍近节，旅宿倍思家。独夜三更月，空庭一树花。介山当驿秀，汾水绕关斜。自怯春寒苦，那堪禁火赊。,
寄华岳孙逸人,李商隐,灵岳几千仞，老松逾百寻。攀崖仍蹑壁，啖叶复眠阴。海上呼三岛，斋中戏五禽。唯应逢阮籍，长啸作鸾音。,
夜半,李商隐,三更三点万家眠，露欲为霜月堕烟。斗鼠上堂蝙蝠出，玉琴时动倚窗弦。,
撰彭阳公志文毕有感,李商隐,延陵留表墓，岘首送沈碑。敢伐不加点，犹当无愧辞。百生终莫报，九死谅难追。待得生金后，川原亦几移。,
送阿龟归华,李商隐,草堂归意背烟萝，黄绶垂腰不奈何。因汝华阳求药物，碧松根下茯苓多。,
江上忆严五广林,李商隐,征南幕下带长刀，梦笔深藏五色毫。逢著澄江不敢咏，镇西留与谢功曹。,
子直晋昌李花,李商隐,吴馆何时熨，秦台几夜熏。绡轻谁解卷，香异自先闻。月里谁无姊，云中亦有君。樽前见飘荡，愁极客襟分。,
送郑大台文南觐,李商隐,黎辟滩声五月寒，南风无处附平安。君怀一匹胡威绢，争拭酬恩泪得干。,
出关宿盘豆馆对丛芦有感,李商隐,芦叶梢梢夏景深，邮亭暂欲洒尘襟。昔年曾是江南客，此日初为关外心。思子台边风自急，玉娘湖上月应沉。清声不远行人去，一世荒城伴夜砧。,
丹丘,李商隐,青女丁宁结夜霜，羲和辛苦送朝阳。丹丘万里无消息，几对梧桐忆凤凰。,
齐梁晴云,李商隐,缓逐烟波起，如妒柳绵飘。故临飞阁度，欲入回陂销。萦歌怜画扇，敞景弄柔条。更奈天南位，牛渚宿残宵。,
和韦潘前辈七月十二日夜泊池州城下，先寄上,李商隐,桂含爽气三秋首，蓂吐中旬二叶新。正是澄江如练处，玄晖应喜见诗人。,
饮席代官妓赠两从事,李商隐,新人桥上著春衫，旧主江边侧帽檐。愿得化为红绶带，许教双凤一时衔。,
华岳下题西王母庙,李商隐,神仙有分岂关情，八马虚随落日行。莫恨名姬中夜没，君王犹自不长生。,
高花,李商隐,花将人共笑，篱外露繁枝。宋玉临江宅，墙低不碍窥。,
蜀桐,李商隐,玉垒高桐拂玉绳，上含非雾下含冰。枉教紫凤无栖处，斫作秋琴弹坏陵。,
天平公座中呈令狐令公，时蔡京在坐，京曾为,李商隐,罢执霓旌上醮坛，慢妆娇树水晶盘。更深欲诉蛾眉敛，衣薄临醒玉艳寒。白足禅僧思败道，青袍御史拟休官。虽然同是将军客，不敢公然子细看。,
寄和水部马郎中题兴德驿，时昭义已平,李商隐,仙郎倦去心，郑驿暂登临。水色潇湘阔，沙程朔漠深。鹢舟时往复，鸥鸟恣浮沉。更想逢归马，悠悠岳树阴。,
袜,李商隐,尝闻宓妃袜，渡水欲生尘。好借常娥著，清秋踏月轮。,
代应,李商隐,本来银汉是红墙，隔得卢家白玉堂。谁与王昌报消息，尽知三十六鸳鸯。,
彭城公薨后赠杜二十七胜李十七潘二君并与愚,李商隐,梁山兖水约从公，两地参差一旦空。谢墅庾村相吊后，自今岐路各西东。,
茂陵,李商隐,汉家天马出蒲梢，苜蓿榴花遍近郊。内苑只知含凤觜，属车无复插鸡翘。玉桃偷得怜方朔，金屋修成贮阿娇。谁料苏卿老归国，茂陵松柏雨萧萧。,怀古诗，讽刺诗
碧城三首（其一）,李商隐,碧城十二曲阑干，犀辟尘埃玉辟寒。阆苑有书多附鹤，女床无树不栖鸾。星沉海底当窗见，雨过河源隔座看。若是晓珠明又定。一生长树水精盘。,
乱石,李商隐,虎踞龙蹲纵复横，星光渐减雨痕生。不须并碍东西路，哭杀厨头阮步兵。,
同学彭道士参寥,李商隐,莫羡仙家有上真，仙家暂谪亦千春。月中桂树高多少，试问西河斫树人。,
过华清内厩门,李商隐,华清别馆闭黄昏，碧草悠悠内厩门。自是明时不巡幸，至今青海有龙孙。,
小桃园,李商隐,竟日小桃园，休寒亦未暄。坐莺当酒重，送客出墙繁。啼久艳粉薄，舞多香雪翻。犹怜未圆月，先出照黄昏。,
槿花,李商隐,风露凄凄秋景繁，可怜荣落在朝昏。未央宫里三千女，但保红颜莫保恩。,
汉南书事,李商隐,西师万众几时回，哀痛天书近已裁。文吏何曾重刀笔，将军犹自舞轮台。几时拓土成王道，从古穷兵是祸胎。陛下好生千万寿，玉楼长御白云杯。,
韩同年新居饯韩西迎家室戏赠,李商隐,籍籍征西万户侯，新缘贵婿起朱楼。一名我漫居先甲，千骑君翻在上头。云路招邀回彩凤，天河迢递笑牵牛。南朝禁脔无人近，瘦尽琼枝咏四愁。,
少年,李商隐,外戚平羌第一功，生年二十有重封。直登宣室螭头上，横过甘泉豹尾中。别馆觉来云雨梦，后门归去蕙兰丛。灞陵夜猎随田窦，不识寒郊自转蓬。,
题李上谟壁,李商隐,旧著思玄赋，新编杂拟诗。江庭犹近别，山舍得幽期。嫩割周颙韭，肥烹鲍照葵。饱闻南烛酒，仍及拨醅时。,
王十二兄与畏之员外相访见招小饮，时予以悼,李商隐,谢傅门庭旧末行，今朝歌管属檀郎。更无人处帘垂地，欲拂尘时簟竟床。嵇氏幼男犹可悯，左家娇女岂能忘。秋霖腹疾俱难遣，万里西风夜正长。,
曲池,李商隐,日下繁香不自持，月中流艳与谁期。迎忧急鼓疏钟断，分隔休灯灭烛时。张盖欲判江滟滟，回头更望柳丝丝。从来此地黄昏散，未信河梁是别离。,
过招国李家南园二首,李商隐,潘岳无妻客为愁，新人来坐旧妆楼。春风犹自疑联句，雪絮相和飞不休。长亭岁尽雪如波，此去秦关路几多。惟有梦中相近分，卧来无睡欲如何。,
所居永乐县久旱，县宰祈祷得雨，因赋诗,李商隐,甘膏滴滴是精诚，昼夜如丝一尺盈。只怪闾阎喧鼓吹，邑人同报朿长生。,
代魏宫私赠,李商隐,来时西馆阻佳期，去后漳河隔梦思。知有宓妃无限意，春松秋菊可同时。,
古意,李颀,男儿事长征，少小幽燕客。赌胜马蹄下，由来轻七尺。杀人莫敢前，须如猬毛磔。黄云陇底白云飞，未得报恩不能归。辽东小妇年十五，惯弹琵琶解歌舞。今为羌笛出塞声，使我三军泪如雨。,唐诗三百首
琴歌,李颀,主人有酒欢今夕，请奏鸣琴广陵客。月照城头乌半飞，霜凄万树风入衣。铜炉华烛烛增辉，初弹渌水后楚妃。一声已动物皆静，四座无言星欲稀。清淮奉使千馀里，敢告云山从此始。,唐诗三百首
送陈章甫,李颀,四月南风大麦黄，枣花未落桐叶长。青山朝别暮还见，嘶马出门思旧乡。陈侯立身何坦荡，虬须虎眉仍大颡。腹中贮书一万卷，不肯低头在草莽。东门酤酒饮我曹，心轻万事如鸿毛。醉卧不知白日暮，有时空望孤云高。长河浪头连天黑，津口停舟渡不得。郑国游人未及家，洛阳行子空叹息。闻道故林相识多，罢官昨日今如何。,唐诗三百首
古从军行,李颀,白日登山望烽火，黄昏饮马傍交河。行人刁斗风沙暗，公主琵琶幽怨多。野营万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒处，空见蒲桃入汉家。,描写冬天，唐诗三百首
送魏万之京,李颀,朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易磋砣。,送别诗，友情诗，唐诗三百首
送魏万之京,李颀,朝闻游子唱骊歌，昨夜微霜初度河。鸿雁不堪愁里听，云山况是客中过。关城树色催寒近，御苑砧声向晚多。莫见长安行乐处，空令岁月易蹉跎。,
听安万善吹觱篥歌,李颀,南山截竹为觱篥，此乐本自龟兹出。流传汉地曲转奇，凉州胡人为我吹。旁邻闻者多叹息，远客思乡皆泪垂。世人解听不解赏，长飙风中自来往。枯桑老柏寒飕飀，九雏鸣凤乱啾啾。龙吟虎啸一时发，万籁百泉相与秋。忽然更作渔阳掺，黄云萧条白日暗。变调如闻杨柳春，上林繁花照眼新。岁夜高堂列明烛，美酒一杯声一曲。,唐诗三百首
听董大弹胡笳兼寄语弄房给事,李颀,蔡女昔造胡笳声，一弹一十有八拍。胡人落泪沾边草，汉使断肠对归客。古戍苍苍烽火寒，大荒阴沉飞雪白。先拂商弦后角羽，四郊秋叶惊摵摵。董夫子，通神明，深松窃听来妖精。言迟更速皆应手，将往复旋如有情。空山百鸟散还合，万里浮云阴且晴。嘶酸雏雁失群夜，断绝胡儿恋母声。川为净其波，鸟亦罢其鸣。乌珠部落家乡远，逻娑沙尘哀怨生。幽音变调忽飘洒，长风吹林雨堕瓦。迸泉飒飒飞木末，野鹿呦呦走堂下。长安城边东掖垣，凤凰池对青琐门。高才脱略名与利，日夕望君抱琴至。,唐诗三百首
塞下曲,李颀,少年学骑射，勇冠并州儿。直爱出身早，边功沙漠垂。戎鞭腰下插，羌笛雪中吹。膂力今应尽，将军犹未知。,
塞下曲,李颀,黄云雁门郡，日暮风沙里。千骑黑貂裘，皆称羽林子。金笳吹朔雪，铁马嘶云水。帐下饮蒲萄，平生寸心是。,
望秦川,李颀,秦川朝望迥，日出正东峰。远近山河净，逶迤城阙重。秋声万户竹，寒色五陵松。客有归欤叹，凄其霜露浓。,
杂兴,李颀,沉沉牛渚矶，旧说多灵怪。行人夜秉生犀烛，洞照洪深辟滂湃。乘车驾马往复旋，赤绂朱冠何伟然。波惊海若潜幽石，龙抱胡髯卧黑泉。水滨丈人曾有语，物或恶之当害汝。武昌妖梦果为灾，百代英威埋鬼府。青青兰艾本殊香，察见泉鱼固不祥。济水自清河自浊，周公大圣接舆狂。千年魑魅逢华表，九日茱萸作佩囊。善恶死生齐一贯，只应斗酒任苍苍。,
晚归东园,李颀,荆扉带郊郭，稼穑满东菑。倚杖寒山暮，鸣梭秋叶时。回云覆阴谷，返景照霜梨。澹泊真吾事，清风别自兹。·229·,
晚归东园,李颀,出郭喜见山，东行亦未远。夕阳带归路，霭霭秋稼晚。樵者乘霁归，野夫及星饭。请谢朱轮客，垂竿不复返。,
谒张果先生,李颀,先生谷神者，甲子焉能计。自说轩辕师，于今几千岁。寓游城郭里，浪迹希夷际。应物云无心，逢时舟不系。餐霞断火粒，野服兼荷制。白雪净肌肤，青松养身世。韬精殊豹隐，炼骨同蝉蜕。忽去不知谁，偶来宁有契。二仪齐寿考，六合随休憩。彭聃犹婴孩，松期且微细。尝闻穆天子，更忆汉皇帝。亲屈万乘尊，将穷四海裔。车徒遍草木，锦帛招谈说。八骏空往还，三山转亏蔽。吾君感至德，玄老欣来诣。受箓金殿开，清斋玉堂闭。笙歌迎拜首，羽帐崇严卫。禁柳垂香炉，宫花拂仙袂。祈年宝祚广，致福苍生惠。何必待龙髯，鼎成方取济。,
赠张旭,李颀,张公性嗜酒，豁达无所营。皓首穷草隶，时称太湖精。露顶据胡床，长叫三五声。兴来洒素壁，挥笔如流星。下舍风萧条，寒草满户庭。问家何所有，生事如浮萍。左手持蟹螯，右手执丹经。瞪目视霄汉，不知醉与醒。诸宾且方坐，旭日临东城。荷叶裹江鱼，白瓯贮香粳。微禄心不屑，放神于八纮。时人不识者，即是安期生。,
送刘昱,李颀,八月寒苇花，秋江浪头白。北风吹五两，谁是浔阳客。鸬鹚山头微雨晴，扬州郭里暮潮生。行人夜宿金陵渚，试听沙边有雁声。,
与诸公游济渎泛舟,李颀,济水出王屋，其源来不穷。洑泉数眼沸，平地流清通。皇帝崇祀典，诏书视三公。分官祷灵庙，奠璧沉河宫。神应每如答，松篁气葱茏。苍螭送飞雨，赤鲤喷回风。洒酒布瑶席，吹箫下玉童。玄冥掌阴事，祝史告年丰。百谷趋潭底，三光悬镜中。浅深露沙石，蘋藻生虚空。晚景临泛美，亭皋轻霭红。晴山傍舟楫，白鹭惊丝桐。我本家颍北，开门见维嵩。焉知松峰外，又有天坛东。左手正接罒离，浩歌眄青穹。夷犹傲清吏，偃仰狎渔翁。对此川上闲，非君谁与同。霜凝远村渚，月净蒹葭丛。兹境信难遇，为欢殊未终。淹留怅言别，烟屿夕微濛。,
古塞下曲,李颀,行人朝走马，直指蓟城傍。蓟城通漠北，万里别吾乡。海上千烽火，沙中百战场。军书发上郡，春色度河阳。袅袅汉宫柳，青青胡地桑。琵琶出塞曲，横笛断君肠。,
答高三十五留别便呈于十一,李颀,累荐贤良皆不就，家近陈留访耆旧。韩康虽复在人间，王霸终思隐岩窦。清冷池水灌园蔬，万物沧江心澹如。妻子欢同五株柳，云山老对一床书。昨日公车见三事，,
答高三十五留别便呈于十一,李颀,累荐贤良皆不就，家近陈留访耆旧。韩康虽复在人间，王霸终思隐岩窦。清冷池水灌园蔬，万物沧江心澹如。妻子欢同五株柳，云山老对一床书。昨日公车见三事，明君赐衣遣为吏。怀章不使郡邸惊，待诏初从阙庭至。散诞由来自不羁，低头授职尔何为。故园壁挂乌纱帽，官舍尘生白接z5。寄书寂寂於陵子，蓬蒿没身胡不仕。藜羹被褐环堵中，岁晚将贻故人耻。,
杂歌谣辞·郑樱桃歌,李颀,石季龙，僭天禄，擅雄豪，美人姓郑名樱桃。樱桃美颜香且泽，娥娥侍寝专宫掖。后庭卷衣三万人，翠眉清镜不得亲。官军女骑一千匹，繁花照耀漳河春。织成花映红纶巾，红旗掣曳卤簿新。鸣鼙走马接飞鸟，铜驮琴瑟随去尘。凤阳重门如意馆，百尺金梯倚银汉。自言富贵不可量，女为公主男为王。赤花双簟珊瑚床，盘龙斗帐琥珀光。淫昏伪位神所恶，灭石者陵终不误。邺城苍苍白露微，世事翻覆黄云飞。,
东京寄万楚,李颀,濩落久无用，隐身甘采薇。仍闻薄宦者，还事田家衣。颍水日夜流，故人相见稀。春山不可望，黄鸟东南飞。濯足岂长往，一樽聊可依。了然潭上月，适我胸中机。在昔同门友，如今出处非。优游白虎殿，偃息青琐闱。且有荐君表，当看携手归。寄书不待面，兰茝空芳菲。,
送王昌龄,李颀,漕水东去远，送君多暮情。淹留野寺出，向背孤山明。前望数千里，中无蒲稗生。夕阳满舟楫，但爱微波清。举酒林月上，解衣沙鸟鸣。夜来莲花界，梦里金陵城。叹息此离别，悠悠江海行。,
赠别穆元林,李颀,贰职久辞满，藏名三十年。丹墀策频献，白首官不迁。明主日征士，吏曹何忽贤。空怀济世业，欲棹沧浪船。举酒洛门外，送君春海边。彼乡有令弟，小邑试烹鲜。转浦云壑媚，涉江花岛连。绿芳暗楚水，白鸟飞吴烟。赠赆亦奚贵，流乱期早旋。金闺会通籍，生事岂徒然。,
放歌行答从弟墨卿,李颀,小来好文耻学武，世上功名不解取。虽沾寸禄已后时，徒欲出身事明主。柏梁赋诗不及宴，长楸走马谁相数。敛迹俯眉心自甘，高歌击节声半苦。由是蹉跎一老夫，养鸡牧豕东城隅。空歌汉代萧相国，肯事霍家冯子都。徒尔当年声籍籍，滥作词林两京客。故人斗酒安陵桥，黄鸟春风洛阳陌。吾家令弟才不羁，五言破的人共推。兴来逸气如涛涌，千里长江归海时。别离短景何萧索，佳句相思能间作。举头遥望鲁阳山，木叶纷纷向人落。,
王母歌,李颀,武皇斋戒承华殿，端拱须臾王母见。霓旌照耀麒麟车，羽盖淋漓孔雀扇。手指交梨遣帝食，可以长生临宇县。头上复戴九星冠，总领玉童坐南面。欲闻要言今告汝，帝乃焚香请此语。若能炼魄去三尸，后当见我天皇所。顾谓侍女董双成，酒阑可奏云和笙。红霞白日俨不动，七龙五凤纷相迎，惜哉志骄神不悦，叹息马蹄与车辙。复道歌钟杳将暮，深宫桃李花成雪。为看青玉五枝灯，蟠螭吐火光欲绝。,
别梁锽,李颀,梁生倜傥心不羁，途穷气盖长安儿。回头转眄似雕鹗，有志飞鸣人岂知。虽云四十无禄位，曾与大军掌书记。抗辞请刃诛部曲，作色论兵犯二帅。一言不合龙额侯，击剑拂衣从此弃。朝朝饮酒黄公垆，脱帽露顶争叫呼。庭中犊鼻昔尝挂，怀里琅玕今在无。时人见子多落魄，共笑狂歌非远图。忽然遣跃紫骝马，还是昂藏一丈夫。洛阳城头晓霜白，层冰峨峨满川泽。但闻行路吟新诗，不叹举家无担石。莫言贫贱长可欺，覆篑成山当有时。莫言富贵长可托，木槿朝看暮还落。不见古时塞上翁，倚伏由来任天作。去去沧波勿复陈，五湖三江愁杀人。,
杂曲歌辞·缓歌行,李颀,小来托身攀贵游，倾财破产无所忧。暮拟经过石渠署，朝将出入铜龙楼。结交杜陵轻薄子，谓言可生复可死。一沉一浮会有时，弃我翻然如脱屣。男儿立身须自强，十五闭户颍水阳。业就功成见明主，击钟鼎食坐华堂。二八蛾眉梳堕马，美酒清歌曲房下。文昌宫中赐锦衣，长安陌上退朝归。五侯宾从莫敢视，三省官僚揖者稀。早知今日读书是，悔作从来任侠非。,
弹棋歌,李颀,崔侯善弹棋，巧妙尽于此。蓝田美玉清如砥，白黑相分十二子。联翩百中皆造微，魏文手巾不足比。缘边度陇未可嘉，鸟跂星悬危复斜。回飙转指速飞电，拂四取五旋风花。坐中齐声称绝艺，仙人六博何能继。一别常山道路遥，为余更作三五势。,
奉送漪叔游颍川兼谒淮阳太守,李颀,罢吏今何适，辞家方独行。嵩阳入归梦，颍水半前程。闻道淮阳守，东南卧理清。郡斋观政日，人马望乡情。叠岭雪初霁，寒砧霜后鸣。临川嗟拜手，寂寞事躬耕。,
龙门送裴侍御监五岭选,李颀,万里番禺地，官人继帝忧。君为柱下史，将命出东周。歇马傍川路，张灯临石楼。棱棱静疏木，濞濞响寒流。榔叶四荒外，梅花五岭头。明珠尉佗国，翠羽夜郎洲。夷俗富珍产，土风资宦游。心清物不杂，弊革事无留。举善必称最，持奸当去尤。何辞桂江远，今日用贤秋。,
长寿寺粲公院新甃井,李颀,僧房来往久，露井每同观。白石抱新甃，苍苔依旧栏。空瓶宛转下，长绠辘轳盘。境界因心净，泉源见底寒。钟鸣时灌顶，对此日闲安。,
杂曲歌辞·行路难,李颀,汉家名臣杨德祖，四代五公享茅土。父兄子弟绾银黄，跃马鸣珂朝建章。火浣单衣绣方领，茱萸锦带玉盘囊。宾客填街复满坐，片言出口生辉光。世人逐势争奔走，沥胆隳肝惟恐后。当时一顾生青云，自谓生死长随君。一朝谢病还乡里，穷巷苍茫绝知己。秋风落叶闭重门，昨日论交竟谁是。薄俗嗟嗟难重陈，深山麋鹿下为邻。鲁连所以蹈沧海，古往今来称达人。,
渔父歌,李颀,白首何老人，蓑笠蔽其身。避世长不仕，钓鱼清江滨。浦沙明濯足，山月静垂纶。寓宿湍与濑，行歌秋复春。持竿湘岸竹，爇火芦洲薪。绿水饭香稻，青荷包紫鳞。于中还自乐，所欲全吾真。而笑独醒者，临流多苦辛。,
望鸣皋山白云寄洛阳卢主簿,李颀,饮马伊水中，白云鸣皋上。氛氲山绝顶，行子时一望。照日龙虎姿，攒空冰雪状。嵡嵸殊未已，崚嶒忽相向。皎皎横绿林，霏霏澹青嶂。远映村更失，孤高鹤来傍。胜气欣有逢，仙游且难访。故人吏京剧，每事多闲放。室画峨眉峰，心格洞庭浪。惜哉清兴里，不见予所尚。,
登首阳山谒夷齐庙,李颀,古人已不见，乔木竟谁过。寂寞首阳山，白云空复多。苍苔归地骨，皓首采薇歌。毕命无怨色，成仁其若何。我来入遗庙，时候微清和。落日吊山鬼，回风吹女萝。石崖向西豁，引领望黄河。千里一飞鸟，孤光东逝波。驱车层城路，惆怅此岩阿。,
临别送张諲入蜀,李颀,出门便为客，惘然悲徒御。四海维一身，茫茫欲何去。经山复历水，百恨将千虑。剑阁望梁州，是君断肠处。孤云伤客心，落日感君深。梦里蒹葭渚，天边橘柚林。蜀江流不测，蜀路险难寻。木有相思号，猿多愁苦音。莫向愚山隐，愚山地非近。故乡可归来，眼见芳菲尽。,
裴尹东溪别业,李颀,公才廊庙器，官亚河南守。别墅临都门，惊湍激前后。旧交与群从，十日一携手。幅巾望寒山，长啸对高柳。清欢信可尚，散吏亦何有。岸雪清城阴，水光远林首。闲观野人筏，或饮川上酒。幽云澹徘徊，白鹭飞左右。庭竹垂卧内，村烟隔南阜。始知物外情，簪绂同刍狗。,
夏宴张兵曹东堂,李颀,重林华屋堪避暑，况乃烹鲜会佳客。主人三十朝大夫，满座森然见矛戟。北窗卧簟连心花，竹里蝉鸣西日斜。羽扇摇风却珠汗，玉盆贮水割甘瓜。云峰峨峨自冰雪，坐对芳樽不知热。醉来但挂葛巾眠，莫道明朝有离别。,
赠别张兵曹,李颀,汉家萧相国，功盖五诸侯。勋业河山重，丹青锡命优。君为禁脔婿，争看玉人游。荀令焚香日，潘郎振藻秋。新成鹦鹉赋，能衣鹔鹴裘。不惮轩车远，仍寻薜荔幽。苑梨飞绛叶，伊水净寒流。雪满故关道，云遮祥凤楼。一身轻寸禄，万物任虚舟。别后如相问，沧波双白鸥。,
宿香山寺石楼,李颀,夜宿翠微半，高楼闻暗泉。渔舟带远火，山磬发孤烟。衣拂云松外，门清河汉边。峰峦低枕席，世界接人天。霭霭花出雾，辉辉星映川。东林曙莺满，惆怅欲言旋。,
二妃庙送裴侍御使桂阳,李颀,沅上秋草晚，苍苍尧女祠。无人见精魄，万古寒猿悲。桂水身殁后，椒浆神降时。回云迎赤豹，骤雨飒文狸。受命出炎海，焚香征楚词。乘骢感遗迹，一吊清川湄。,
百花原（一作王昌龄《出塞行》）,李颀,百花原头望京师，黄河水流无已时。穷秋旷野行人绝，马首东来知是谁,
寄焦炼师,李颀,得道凡百岁，烧丹惟一身。悠悠孤峰顶，日见三花春。白鹤翠微里，黄精幽涧滨。始知世上客，不及山中人。仙境若在梦，朝云如可亲。何由睹颜色，挥手谢风尘。,
寄万齐融,李颀,名高不择仕，委世随虚舟。小邑常叹屈，故乡行可游。青枫半村户，香稻盈田畴。为政日清净，何人同海鸥。摇巾北林夕，把菊东山秋。对酒池云满，向家湖水流。岸阴止鸣鹄，山色映潜虬。靡靡俗中理，萧萧川上幽。昔年至吴郡，常隐临江楼。我有一书札，因之芳杜洲。,
光上座廊下众山五韵,李颀,名岳在庑下，吾师居一床。每闻楞伽经，只对清翠光。百谷聚雪色，莓苔侵屋梁。气盘古壁转，势引幽阶长。愿游薜叶下，日见金炉香。,
送裴腾,李颀,养德为众许，森然此丈夫。放情白云外，爽气连虬须。衡镜合知子，公心谁谓无。还令不得意，单马遂长驱。桑野蚕忙时，怜君久踟踌。新晴荷卷叶，孟夏雉将雏。令弟为县尹，高城汾水隅。相将簿领闲，倚望恒峰孤。香露团百草，紫梨分万株。归来授衣假，莫使故园芜。,
春送从叔游襄阳,李颀,言别恨非一，弃置我宗英。向用五经笥，今为千里行。裹粮顾庭草，羸马诘朝鸣。斗酒对寒食，杂花宜晚晴。春衣采洲路，夜饮南阳城。客梦岘山晓，渔歌江水清。楚俗少相知，远游难称情。同人应馆谷，刺史在郊迎。只合侍丹扆，翻令辞上京。时方春欲暮，叹息向流莺。,
题神力师院,李颀,大师神杰貌，五岳森禅房。坚持日月珠，豁见沧江长。随病拔诸苦，致身如法王。阶庭药草遍，饭食天花香。树色向高阁，昼阴横半墙。每闻第一义，心净琉璃光。,
同张员外諲酬答之作,李颀,洛中高士日沉冥，手自灌园方带经。王湛床头见周易，长康传里好丹青。鹖冠葛屦无名位，博弈赋诗聊遣意。清言只到卫家儿，用笔能夸钟太尉。东篱二月种兰荪，穷巷人稀鸟雀喧。闻道郎官问生事，肯令鬓发老柴门。,
送顾朝阳还吴,李颀,寂寞俱不偶，裹粮空入秦。宦途已可识，归卧包山春。旧国指飞鸟，沧波愁旅人。开樽洛水上，怨别柳花新。,
达奚吏部夫人寇氏挽歌,李颀,存殁令名传，青青松柏田。事姑称孝妇，生子继先贤。露湿铭旌重，风吹卤簿前。阴堂从此闭，谁诵女师篇。,
寄司勋卢员外,李颀,流澌腊月下河阳，草色新年发建章。秦地立春传太史，汉宫题柱忆仙郎。归鸿欲度千门雪，侍女新添五夜香。早晚荐雄文似者，故人今已赋长杨。,
送暨道士还玉清观,李颀,仙宫有名籍，度世吴江濆。大道本无我，青春长与君。中州俄已到，至理得而闻。明主降黄屋，时人看白云。空山何窈窕，三秀日氛氲。遂此留书客，超遥烟驾分。,
题少府监李丞山池,李颀,能向府亭内，置兹山与林。他人骕骦马，而我薜萝心。雨止禁门肃，莺啼官柳深。长廊閟军器，积水背城阴。窗外王孙草，床头中散琴。清风多仰慕，吾亦尔知音。,
野老曝背,李颀,百岁老翁不种田，惟知曝背乐残年。有时扪虱独搔首，目送归鸿篱下眠。,
送刘四,李颀,爱君少岐嶷，高视白云乡。九岁能属文，谒帝游明光。奉诏赤墀下，拜为童子郎。尔来屡迁易，三度尉洛阳。洛阳十二门，官寺郁相望。青槐罗四面，渌水贯中央。听讼破秋毫，应物利干将。辞满如脱屣，立言无否臧。岁暮风雪暗，秦中川路长。行人饮腊酒，立马带晨霜。生事岂须问，故园寒草荒。从今署右职，莫笑在农桑。,
赠别高三十五,李颀,五十无产业，心轻百万资。屠酤亦与群，不问君是谁。饮酒或垂钓，狂歌兼咏诗。焉知汉高士，莫识越鸱夷。寄迹栖霞山，蓬头睢水湄。忽然辟命下，众谓趋丹墀。沐浴著赐衣，西来马行迟。能令相府重，且有函关期。黾勉从寸禄，旧游梁宋时。皤皤邑中叟，相候鬓如丝。官舍柳林静，河梁杏叶滋。摘芳云景晏，把手秋蝉悲。小县情未惬，折腰君莫辞。吾观主人意，不久召京师。,
留别王卢二拾遗,李颀,此别不可道，此心当报谁。春风灞水上，饮马桃花时。误作好文士，只令游宦迟。留书下朝客，我有故山期。,
题卢道士房,李颀,秋砧响落木，共坐茅君家。惟见两童子，林前汲井华。空坛静白日，神鼎飞丹砂。麈尾拂霜草，金铃摇霁霞。上章人世隔，看弈桐阴斜。稽首问仙要，黄精堪饵花。,
欲之新乡答崔颢綦毋潜,李颀,数年作吏家屡空，谁道黑头成老翁。男儿在世无产业，行子出门如转蓬。吾属交欢此何夕，南家捣衣动归客。铜炉将炙相欢饮，星宿纵横露华白。寒风卷叶度滹沱，飞雪布地悲峨峨。孤城日落见栖鸟，马上时闻渔者歌。明朝东路把君手，腊日辞君期岁首。自知寂寞无去思，敢望县人致牛酒。,
送刘四赴夏县,李颀,九霄特立红鸾姿，万仞孤生玉树枝。刘侯致身能若此，天骨自然多叹美。声名播扬二十年，足下长途几千里。举世皆亲丞相阁，我心独爱伊川水。脱略势利犹埃尘，啸傲时人而已矣。新诗数岁即文雄，上书昔召蓬莱宫。明主拜官麒麟阁，光车骏马看玉童。高人往来庐山远，隐士往来张长公。扶南甘蔗甜如蜜，杂以荔枝龙州橘。赤县繁词满剧曹，白云孤峰晖永日。朝持手板望飞鸟，暮诵楞伽对空室。一朝出宰汾河间，明府下车人吏闲。端坐讼庭更无事，开门咫尺巫咸山。男耕女织蒙惠化，麦熟雉鸣长秋稼。明年九府议功时，五辟三征当在兹。闻道桐乡有遗老，邑中还欲置生祠。,
送卢逸人,李颀,洛阳为此别，携手更何时。不复人间见，只应海上期。清谿入云木，白首卧茅茨。共惜卢敖去，天边望所思。,
觉公院施鸟石台,李颀,石台置香饭，斋后施诸禽。童子亦知善，众生无惧心。苔痕苍晓露，盘势出香林。锡杖或围绕，吾师一念深。,
送李回,李颀,知君官属大司农，诏幸骊山职事雄。岁发金钱供御府，昼看仙液注离宫。千岩曙雪旌门上，十月寒花辇路中。不睹声明与文物，自伤流滞去关东。,
宿莹公禅房闻梵,李颀,花宫仙梵远微微，月隐高城钟漏稀。夜动霜林惊落叶，晓闻天籁发清机。萧条已入寒空静，飒沓仍随秋雨飞。始觉浮生无住著，顿令心地欲皈依。,
题卢五旧居,李颀,物在人亡无见期，闲庭系马不胜悲。窗前绿竹生空地，门外青山如旧时。怅望秋天鸣坠叶，巑岏枯柳宿寒鸱。忆君泪落东流水，岁岁花开知为谁。,
送卢少府赴延陵,李颀,问君从宦所，何日府中趋。遥指金陵县，青山天一隅。行人怀寸禄，小吏献新图。北固波涛险，南天风俗殊。春江连橘柚，晚景媚菰蒲。漠漠花生渚，亭亭云过湖。滩沙映村火，水雾敛樯乌。回首东门路，乡书不可无。,
龙门西峰晓望刘十八不至,李颀,春台临永路，跂足望行子。片片云触峰，离离鸟渡水。丛林远山上，霁景杂花里。不见携手人，下山采绿芷。,
题綦毋校书别业,李颀,常称挂冠吏，昨日归沧洲。行客暮帆远，主人庭树秋。岂伊问天命，但欲为山游。万物我何有，白云空自幽。萧条江海上，日夕见丹丘。生事非渔钓，赏心随去留。惜哉旷微月，欲济无轻舟。倏忽令人老，相思河水流。,
寄綦毋三,李颀,新加大邑绶仍黄，近与单车去洛阳。顾眄一过丞相府，风流三接令公香。南川粳稻花侵县，西岭云霞色满堂。共道进贤蒙上赏，看君几岁作台郎。,
送刘主簿归金坛,李颀,与子十年旧，其如离别何。宦游邻故国，归梦是沧波。京口青山远，金陵芳草多。云帆晓容裔，江日昼清和。县郭舟人饮，津亭渔者歌。茅山有仙洞，羡尔再经过。,
题合欢,李颀,开花复卷叶，艳眼又惊心。蝶绕西枝露，风披东干阴。黄衫漂细蕊，时拂女郎砧。第一百三十三卷,
题璿公山池,李颀,远公遁迹庐山岑，开士幽居祇树林。片石孤峰窥色相，清池皓月照禅心。指挥如意天花落，坐卧闲房春草深。此外俗尘都不染，惟馀玄度得相寻。,
九月九日刘十八东堂集,李颀,风俗尚九日，此情安可忘。菊花辟恶酒，汤饼茱萸香。云入授衣假，风吹闲宇凉。主人尽欢意，林景昼微茫。清切晚砧动，东西归鸟行。淹留怅为别，日醉秋云光。,
粲公院各赋一物得初荷,李颀,微风和众草，大叶长圆阴。晴露珠共合，夕阳花映深。从来不著水，清净本因心。,
送康洽入京进乐府歌,李颀,识子十年何不遇，只爱欢游两京路。朝吟左氏娇女篇，夜诵相如美人赋。长安春物旧相宜，小苑蒲萄花满枝。柳色偏浓九华殿，莺声醉杀五陵儿。曳裾此日从何所，中贵由来尽相许。白夹春衫仙吏赠，乌皮隐几台郎与。新诗乐府唱堪愁，御妓应传鳷鹊楼。西上虽因长公主，终须一见曲陵侯。,
送人尉闽中,李颀,可叹芳菲日，分为万里情。阊门折垂柳，御苑听残莺。海戍通闽邑，江航过楚城。客心君莫问，春草是王程。,
奉送五叔入京兼寄綦毋三,李颀,云阴带残日，怅别此何时。欲望黄山道，无由见所思。,
寄韩鹏,李颀,为政心闲物自闲，朝看飞鸟暮飞还。寄书河上神明宰，羡尔城头姑射山。,
遇刘五,李颀,洛阳一别梨花新，黄鸟飞飞逢故人。携手当年共为乐，无惊蕙草惜残春。,
送綦毋三谒房给事,李颀,夫子大名下，家无钟石储。惜哉湖海上，曾校蓬莱书。外物非本意，此生空澹如。所思但乘兴，远适唯单车。高道时坎坷，故交愿吹嘘。徒言青琐闼，不爱承明庐。百里人户满，片言争讼疏。手持莲花经，目送飞鸟馀。晚景南路别，炎云中伏初。此行傥不遂，归食芦洲鱼。,
题僧房双桐,李颀,青桐双拂日，傍带凌霄花。绿叶传僧磬，清阴润井华。谁能事音律，焦尾蔡邕家。,
崔五六图屏风各赋一物得乌孙佩刀,李颀,乌孙腰间佩两刀，刃可吹毛锦为带。握中枕宿穹庐室，马上割飞翳螉塞。执之魍魉谁能前，气凛清风沙漠边。磨用阴山一片玉，洗将胡地独流泉。主人屏风写奇状，铁鞘金镮俨相向。回头瞪目时一看，使予心在江湖上。,
送皇甫曾游襄阳山水兼谒韦太守,李颀,岘山枕襄阳，滔滔江汉长。山深卧龙宅，水净斩蛟乡。元凯春秋传，昭明文选堂。风流满今古，烟岛思微茫。白雁暮冲雪，青林寒带霜。芦花独戍晚，柑实万家香。旧国欲兹别，轻舟眇未央。百花亭漫漫，一柱观苍苍。按俗荆南牧，持衡吏部郎。逢君立五马，应醉习家塘。,
赠苏明府,李颀,苏君年几许，状貌如玉童。采药傍梁宋，共言随日翁。常辞小县宰，一往东山东。不复有家室，悠悠人世中。子孙皆老死，相识悲转蓬。发白还更黑，身轻行若风。泛然无所系，心与孤云同。出入虽一杖，安然知始终。愿闻素女事，去采山花丛。诱我为弟子，逍遥寻葛洪。,
不调归东川别业,李颀,寸禄言可取，托身将见遗。惭无匹夫志，悔与名山辞。绂冕谢知己，林园多后时。葛巾方濯足，蔬食但垂帷。十室对河岸，渔樵祗在兹。青郊香杜若，白水映茅茨。昼景彻云树，夕阴澄古逵。渚花独开晚，田鹤静飞迟。且复乐生事，前贤为我师。清歌聊鼓楫，永日望佳期。,
李兵曹壁画山水各赋得桂水帆,李颀,片帆浮桂水，落日天涯时。飞鸟看共度，闲云相与迟。长波无晓夜，泛泛欲何之。,
宋少府东溪泛舟,李颀,登岸还入舟，水禽惊笑语。晚叶低众色，湿云带残暑。落日乘醉归，溪流复几许。,
崔五宅送刘跂入京,李颀,行人惜寸景，系马暂留欢。昨日辞小沛，何时到长安。乡中饮酒礼，客里行路难。清洛云鸿度，故关风日寒。维将道可乐，不念身无官。生事东山远，田园芳岁阑。东归余谢病，西去子加餐。宋伯非徒尔，明时正可干。躬耕守贫贱，失计在林端。宿昔奉颜色，惭无双玉盘。,
照公院双橙,李颀,种橙夹阶生得地，细叶隔帘见双翠。抽条向长未及肩，泉水绕根日三四。青青何必楚人家，带雨凝烟新著花。永愿香炉洒甘露，夕阳时映东枝斜。南庭黄竹尔不敌，借问何时堪挂锡。,
爱敬寺古藤歌,李颀,古藤池水盘树根，左攫右拏龙虎蹲。横空直上相陵突，丰茸离纚若无骨，风雷霹雳连黑枝，人言其下藏妖魑。空庭落叶乍开合，十月苦寒常倒垂。忆昨花飞满空殿，密叶吹香饭僧遍。南阶双桐一百尺，相与年年老霜霰。,
寄镜湖朱处士,李颀,澄霁晚流阔，微风吹绿蘋。鳞鳞远峰见，淡淡平湖春。芳草日堪把，白云心所亲。何时可为乐，梦里东山人。,
送人归沔南,李颀,梅花今正发，失路复何如。旧国云山在，新年风景馀。春饶汉阳梦，日寄武陵书。可即明时老，临川莫羡鱼。,
篱笋,李颀,东园长新笋，映日复穿篱。迸出依青嶂，攒生伴绿池。色因林向背，行逐地高卑。但恐春将老，青青独尔为。,
魏仓曹宅各赋一物得当轩石竹,李颀,罗生殊众色，独为表华滋。虽杂蕙兰处，无争桃李时。同人趋府暇，落日后庭期。密叶散红点，灵条惊紫蕤。芳菲看不厌，采摘愿来兹。,
绝缨歌,李颀,楚王宴客章华台，章华美人善歌舞。玉颜艳艳空相向，满堂目成不得语。红烛灭，芳酒阑，罗衣半醉春夜寒，绝缨解带一为欢。君王赦过不之罪，暗中珠翠鸣珊珊。宁爱贤，不爱色，青娥买死谁能识，果却一军全社稷。,
送钱子入京,李颀,夜梦还京北，乡心恨捣衣。朝逢入秦使，走马唤君归。驿路清霜下，关门黄叶稀。还家应信宿，看子速如飞。,
送窦参军,李颀,城南送归客，举酒对林峦。暄鸟迎风啭，春衣度雨寒。桃花开翠幕，柳色拂金鞍。公子何时至，无令芳草阑。,
琴曲歌辞·湘夫人,李颀,九嶷日已暮，三湘云复愁。窅蔼罗袂色，潺湲江水流。佳期来北渚，捐玦在芳洲。,
无尽上人东林禅居,李颀,草堂每多暇，时谒山僧门。所对但群木，终朝无一言。我心爱流水，此地临清源。含吐山上日，蔽亏松外村。孤峰隔身世，百衲老寒暄。禅户积朝雪，花龛来暮猿。顾余守耕稼，十载隐田园。萝筱慰舂汲，岩潭恣讨论。泄云岂知限，至道莫探元。且愿启关锁，于焉微尚存。,
送王道士还山,李颀,嵩阳道士餐柏实，居处三花对石室。心穷伏火阳精丹，口诵淮王万毕术。自言神诀不可求，我师闻之玄圃游。出入彤庭佩金印，承恩赫赫如王侯。双峰树下曾受业，应传肘后长生法。吾闻仙地多后身，安知不是具茨人。玉膏清泠瀑泉水，白云溪中日方此。后今不见数十年，鬓发颜容只如是。先生舍我欲何归，竹杖黄裳登翠微。当有岩前白蝙蝠，迎君日暮双来飞。,
送从弟游江淮兼谒鄱阳刘太守,李颀,都门柳色朝朝新，念尔今为江上人。穆陵关带清风远，彭蠡湖连芳草春。泊舟借问西林寺，晓听猿声在山翠，浔阳北望鸿雁回，湓水东流客心醉。须知圣代举贤良，不使遗才滞一方。应见鄱阳虎符守，思归共指白云乡。,
少室雪晴送王宁,李颀,少室众峰几峰别，一峰晴见一峰雪。隔城半山连青松，素色峨峨千万重。过景斜临不可道，白云欲尽难为容。行人与我玩幽境，北风切切吹衣冷。惜别浮桥驻马时，举头试望南山岭。,
送郝判官,李颀,楚城木叶落，夏口青山遍。鸿雁向南时，君乘使者传。枫林带水驿，夜火明山县。千里送行人，蔡州如眼见。江连清汉东逶迤，遥望荆云相蔽亏。应问襄阳旧风俗，为余骑马习家池。,
送綦毋三寺中赋得纱灯,李颀,禅室吐香烬，轻纱笼翠烟。长绳挂青竹，百尺垂红莲。熠爚众星下，玲珑双塔前。含光待明发，此别岂徒然。,
送司农崔丞,李颀,黄鹂鸣官寺，香草色未已。同时皆省郎，而我独留此。维监太仓粟，常对府小史。清阴罗广庭，政事如流水。奉使往长安，今承朝野欢。宰臣应记识，明主必迁官。塞外貔将虎，池中鸳与鸾。词人洞箫赋，公子鵕鸃冠。邑里春方晚，昆明花欲阑。行行取高位，当使路傍看。,
双笋歌送李回兼呈刘四,李颀,并抽新笋色渐绿，迥出空林双碧玉。春风解箨雨润根，一枝半叶清露痕。为君当面拂云日，孤生四远何足论。再三抱此怅为别，嵩洛故人与之说。,
送山阴姚丞携妓之任兼寄苏少府,李颀,东风香草路，南客心容与。白皙吴王孙，青蛾柳家女。都门数骑出，河口片帆举。夜簟眠橘洲，春衫傍枫屿。山阴政简甚从容，到罢惟求物外踪。落日花边剡溪水，晴烟竹里会稽峰。才子风流苏伯玉，同官晓暮应相逐。加餐共爱鲈鱼肥，醒酒仍怜甘蔗熟。知君练思本清新，季子如今得为邻。他日知寻始宁墅，题诗早晚寄西人。第一百三十四卷,
圣善阁送裴迪入京,李颀,云华满高阁，苔色上钩栏。药草空阶静，梧桐返照寒。清吟可愈疾，携手暂同欢。坠叶和金磬，饥乌鸣露盘。伊流惜东别，灞水向西看。旧托含香署，云霄何足难。,
送崔婴赴汉阳,李颀,中外相连弟与兄，新加小县子男名。才年三十佩铜印，知尔弦歌汉水清。,
送刘方平,李颀,绮纨游上国，多作少年行。二十二词赋，惟君著美名。童颜且白皙，佩德如瑶琼。荀氏风流盛，胡家公子清。有才不偶谁之过，肯即藏锋事高卧。洛阳草色犹自春，游子东归喜拜亲。漳水桥头值鸣雁，朝歌县北少行人。别离斗酒心相许，落日青郊半微雨。请君骑马望西陵，为我殷勤吊魏武。,
宴陈十六楼（楼枕金谷）,李颀,西楼对金谷，此地古人心。白日落庭内，黄花生涧阴。四邻见疏木，万井度寒砧。石上题诗处，千年留至今。,
送相里造入京,李颀,子月过秦正，寒云覆洛城。嗟君未得志，犹作苦辛行。暖酒嫌衣薄，瞻风候雨晴。春官含笑待，驱马速前程。,
送五叔入京兼寄綦毋三,李颀,吏部明年拜官后，西城必与故人期。寄书春草年年色，莫道相逢玉女祠。,
送东阳王太守（末缺）,李颀,江皋杜蘅绿，芳草日迟迟。桧楫今何去，星郎出守时。彤襜问风俗，明主寄惸嫠。令下不徒尔，人和当在兹。昔年经此地，微月有佳期。洞口桂花白，岩前春草滋。素沙静津濑，青壁带川坻。野鹤每孤立，林鼯常昼悲。,
咏张諲山水（末缺）,李颀,小山破体闲支策，落日梨花照空壁。诗堪记室妒风流，画与将军作勍敌。,
失题（末缺）,李颀,紫极殿前朝伏奏，龙华会里日相望。别离岁岁如流水，谁辨他乡与故乡。第一百三十五卷,
送崔侍御赴京,李颀,绿槐荫长路，骏马垂青丝。柱史谒承明，翩翩将有期。千官大朝日，奏事临赤墀。肃肃仪仗里，风生鹰隼姿。一从登甲科，三拜皆宪司。按俗又如此，为郎何太迟。送君暮春月，花落城南陲。惜别醉芳草，前山劳梦思。,
送马录事赴永阳（一作嘉）,李颀,子为郡从事，主印清淮边。谈笑一州里，从容群吏先。手持三尺令，遣决如流泉。太守既相许，诸公谁不然。孤城连海树，万室带山烟。春日溪湖净，芳洲葭菼连。炊粳蟹螯熟，下箸鲈鱼鲜。野鹤宿檐际，楚云飞面前。听歌送离曲，且驻木兰船。赠尔八行字，当闻佳政传。,
鲛人歌,李颀,鲛人潜织水底居，侧身上下随游鱼。轻绡文彩不可识，夜夜澄波连月色。有时寄宿来城市，海岛青冥无极已。泣珠报恩君莫辞，今年相见明年期。始知万族无不有，百尺深泉架户牖。鸟没空山谁复望，一望云涛堪白首。,
送刘十（一作刘十一）,李颀,三十不官亦不娶，时人焉识道高下。房中唯有老氏经，枥上空馀少游马。往来嵩华与函秦，放歌一曲前山春。西林独鹤引闲步，南涧飞泉清角巾。前年上书不得意，归卧东窗兀然醉。诸兄相继掌青史，第五之名齐骠骑。烹葵摘果告我行，落日夏云纵复横。闻道谢安掩口笑，知君不免为苍生。,
魏仓曹东堂柽树,李颀,爱君双柽一树奇，千叶齐生万叶垂。长头拂石带烟雨，独立空山人莫知。攒青蓄翠阴满屋，紫穗红英曾断目。洛阳墨客游云间，若到麻源第三谷。,
采莲（一作放歌行）,李颀,越溪女，越溪莲。齐菡萏，双婵娟。嬉游向何处，采摘且同船。浩唱发容与，清波生漪涟。时逢岛屿泊，几伴鸯鸳眠。襟袖既盈溢，馨香亦相传。薄暮归去来，苎罗生碧烟。,
清明,杜牧,清明时节雨纷纷，路上行人欲断魂。借问酒家何处有，牧童遥指杏花村。,清明节，描写雨
山行,杜牧,远上寒山石径斜，白云生处有人家。停车坐爱枫林晚，霜叶红于二月花。,描写秋天，小学
赤壁,杜牧,折戟沉沙铁未销，自将磨洗认前朝。东风不与周郎便，铜雀春深锁二乔。,战争诗，唐诗三百首，初中，怀古诗，咏史诗
江南春,杜牧,千里莺啼绿映红，水村山郭酒旗风。南朝四百八十寺，多少楼台烟雨中。,描写春天
泊秦淮,杜牧,烟笼寒水月笼沙，夜泊秦淮近酒家。商女不知亡国恨，隔江犹唱后庭花。,爱国诗，唐诗三百首，初中，怀古诗，咏史诗
秋夕,杜牧,红烛秋光冷画屏，轻罗小扇扑流萤。天阶夜色凉如水，坐看牵牛织女星。,闺怨诗，七夕节，描写秋天，唐诗三百首
寄扬州韩绰判官,杜牧,青山隐隐水遥遥，秋尽江南草木凋。二十四桥明月夜，玉人何处教吹箫？,
寄扬州韩绰判官,杜牧,青山隐隐水迢迢，秋尽江南草未凋。二十四桥明月夜，玉人何处教吹箫。,友情诗，唐诗三百首
题乌江亭,杜牧,胜败兵家事不期，包羞忍耻是男儿。?江东子弟多才俊，卷土重来未可知。,励志诗，怀古诗，咏史诗
遣怀,杜牧,落魄江湖载酒行，楚腰纤细掌中轻。十年一觉扬州梦，赢得青楼薄幸名。,唐诗三百首
遣怀,杜牧,道泰时还泰，时来命不来。何当离城市，高卧博山隈。,
遣怀,杜牧,落魄江南载酒行，楚腰肠断掌中轻。十年一觉扬州梦，占得青楼薄幸名。,
九日齐山登高,杜牧,江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独沾衣。,重阳节
金谷园,杜牧,繁华事散逐香尘，流水无情草自春。日暮东风怨啼鸟，落花犹似坠楼人。,唐诗三百首
张好好诗,杜牧,君为豫章姝，十三才有余。翠茁凤生尾，丹叶莲含跗。高阁倚天半，章江联碧虚。此地试君唱，特使华筵铺。主人顾四座，始讶来踟蹰。吴娃起引赞，低徊映长裾。双鬟可高下，才过青罗襦。盼盼乍垂袖，一声雏凤呼。繁弦迸关纽，塞管裂圆芦。众音不能逐，袅袅穿云衢。主人再三叹，谓言天下殊。赠之天马锦，副以水犀梳。龙沙看秋浪，明月游朱湖。自此每相见，三日已为疏。玉质随月满，艳态逐春舒。绛唇渐轻巧，云步转虚徐。旌旆忽东下，笙歌随舳舻。霜凋谢楼树，沙暖句溪蒲。身外任尘土，樽前极欢娱。飘然集仙客，讽赋欺相如。聘之碧瑶珮，载以紫云车。洞闭水声远，月高蟾影孤。尔来未几岁，散尽高阳徒。洛城重相见，婥婥为当垆。怪我苦何事，少年垂白须。朋游今在否，落拓更能无。门馆恸哭后，水云秋景初。斜日挂衰柳，凉风生座隅。洒尽满襟泪，短歌聊一书。,
七夕,杜牧,银烛秋光冷画屏，轻罗小扇扑流萤。天街夜色凉如水，卧看牵牛织女星。,
七夕,杜牧,云阶月地一相过，未抵经年别恨多。最恨明朝洗车雨，不教回脚渡天河。,
赠别,杜牧,眼前迎送不曾休，相续轮蹄似水流。门外若无南北路，人间应免别离愁。苏秦六印归何日？潘岳双毛去值秋。莫怪分襟衔泪语，十年耕钓忆沧洲。,
长安秋望,杜牧,楼倚霜树外，镜天无一毫。南山与秋色，气势两相高。,描写秋天
江南春绝句,杜牧,千里莺啼绿映江，水村山郭酒旗风。南朝四百八十寺，多少楼台烟雨中。,
即事,杜牧,小院无人雨长苔，满庭修竹间疏槐。春愁兀兀成幽梦，又被流莺唤醒来。,
早雁,杜牧,金河秋半虏弦开，云外惊飞四散哀。仙掌月明孤影过，长门灯暗数声来。须知胡骑纷纷在，岂逐春风一一回。莫厌潇湘少人处，水多菰米岸莓苔。,
秋思,杜牧,热去解钳釱，飘萧秋半时。微雨池塘见，好风襟袖知。发短梳未足，枕凉闲且欹。平生分过此，何事不参差。,
旅宿,杜牧,旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。,思乡诗，唐诗三百首，羁旅诗
秋娘诗并序,杜牧,杜秋，金陵女也。年十五为李锜妾。后锜叛灭，籍之入宫，有宠于景陵。穆宗即位，命秋为皇子傅姆，皇子壮，封漳王。郑注用事，诬丞相欲去己者，指王为根，王被罪废削，秋因赐归故乡。予过金陵，感其穷且老，为之赋诗。京江水清滑，生女白如脂。其间杜秋者，不劳朱粉施。老濞即山铸，后庭千双眉。秋持玉斝醉，与唱金缕衣。劝君莫惜金缕衣，劝君须惜少年时。花开堪折直须折，莫待无花空折枝。李锜长唱此辞。濞即白首叛，秋亦红泪滋。吴江落日渡，灞岸绿杨垂。联裾见天子，盼眄独依依。椒壁悬锦幕，镜奁蟠蛟螭。低鬟认新宠，窈袅复融怡。月上白璧门，桂影凉参差。金阶露新重，闲捻紫箫吹。晋书：盗开凉州张骏冢，得紫玉箫。莓苔夹城路，南苑雁初飞。红粉羽林仗，独赐辟邪旗。归来煮豹胎，餍饫不能饴。咸池升日庆，铜雀分香悲。雷音后车远，事往落花时。燕禖得皇子，壮发绿緌緌。画堂授傅姆，天人亲捧持。虎睛珠络褓，金盘犀镇帷。长杨射熊罴，武帐弄哑咿。渐抛竹马剧，稍出舞鸡奇。崭崭整冠佩，侍宴坐瑶池。眉宇俨图画，神秀射朝辉。一尺桐偶人，江充知自欺。王幽茅土削，秋放故乡归。觚棱拂斗极，回首尚迟迟。四朝三十载，似梦复疑非。潼关识旧吏，吏发已如丝。却唤吴江渡，舟人那得知。归来四邻改，茂苑草菲菲。清血洒不尽，仰天知问谁。寒衣一匹素，夜借邻人机。我昨金陵过，闻之为嘘唏。自古皆一贯，变化安能推。夏姬灭两国，逃作巫臣姬。西子下姑苏，一舸逐鸱夷。织室魏豹俘，作汉太平基。误置代籍中，两朝尊母仪。光武绍高祖，本系生唐儿。珊瑚破高齐，作婢舂黄糜。萧后去扬州，突厥为阏氏。女子固不定，士林亦难期。射钩后呼父，钓翁王者师。无国要孟子，有人毁仲尼。秦因逐客令，柄归丞相斯。安知魏齐首，见断箦中尸。给丧蹶张辈，廊庙冠峨危。珥貂七叶贵，何妨我虏支。苏武却生返，邓通终死饥。主张既难测，翻覆亦其宜。地尽有何物？天外复何之？指何为而捉？足何为而驰？耳何为而听？目何为而窥？己身不自晓，此外何思惟。因倾一樽酒，题作杜秋诗。愁来独长咏，聊可以自怡。,
郡斋独酌　黄州作。,杜牧,前年鬓生雪，今年须带霜。时节序鳞次，古今同雁行。甘英穷四海，四万到洛阳。东南我所见，北可计幽荒。中画一万国，角角棋布方。地顽压不穴，天迥老不僵。屈指百万世，过如霹雳忙。人生落其内，何者为彭殇？促束自系缚，儒衣宽且长。旗亭雪中过，敢问当垆娘。我爱李侍中，摽摽七尺强。白羽八札弓，髀压绿檀枪。风前略横阵，紫髯分两傍。淮西万虎士，怒目不敢当。功成赐宴麟德殿，猿超鹘掠广球场。三千宫女侧头看，相排踏碎双明珰。旌竿幖幖旗，意气横鞭归故乡。我爱朱处士，三吴当中央。罢亚百顷稻，西风吹半黄。尚可活乡里，岂惟满囷仓。后岭翠扑扑，前溪碧泱泱。雾晓起凫雁，日晚下牛羊。叔舅欲饮我，社瓮尔来尝。伯姊子欲归，彼亦有壶浆。西阡下柳坞，东陌绕荷塘。姻亲骨肉舍，烟火遥相望。太守政如水，长官贪似狼。征输一云毕，任尔自存亡。我昔造其室，羽仪鸾鹤翔。交横碧流上，竹映琴书床。出语无近俗，尧舜禹武汤。问今天子少，谁人为栋梁。我曰天子圣，晋公提纪纲。联兵数十万，附海正诛沧。谓言大义不小义，取易卷席如探囊。犀甲吴兵斗弓弩，蛇矛燕戟驰锋芒。岂知三载凡百战，钩车不得望其墙。答云此山外，有事同胡羌。谁将国伐叛，话与钓鱼郎。溪南重回首，一径出修篁。尔来十三岁，斯人未曾忘。往往自抚己，泪下神苍茫。御史诏分洛，举趾何猖狂。阙下谏官业，拜疏无文章。寻僧解忧梦，乞酒缓愁肠。岂为妻子计，未去山林藏。平生五色线，愿补舜衣裳。弦歌教燕赵，兰芷浴河湟。腥膻一扫洒，凶狠皆披攘。生人但眠食，寿域富农桑。孤吟志在此，自亦笑荒唐。江郡雨初霁，刀好截秋光。池边成独酌，拥鼻菊枝香。醺酣更唱太平曲，仁圣天子寿无疆。,
将赴吴兴登乐游原,杜牧,清时有味是无能，闲爱孤云静爱僧。欲把一麾江海去，乐游原上望昭陵。,唐诗三百首
张好好诗并序,杜牧,君为豫章姝，十三才有馀。翠茁凤生尾，丹叶莲含跗。高阁倚天半，章江联碧虚。此地试君唱，特使华筵铺。主人顾四座，始讶来踟蹰。吴娃起引赞，低徊映长裾。双鬟可高下，才过青罗襦。盼盼乍垂袖，一声雏凤呼。繁弦迸关纽，塞管裂圆芦。众音不能逐，袅袅穿云衢。主人再三叹，谓言天下殊。赠之天马锦，副以水犀梳。龙沙看秋浪，明月游朱湖。自此每相见，三日已为疏。玉质随月满，艳态逐春舒。绛唇渐轻巧，云步转虚徐。旌旆忽东下，笙歌随舳舻。霜凋谢楼树，沙暖句溪蒲。身外任尘土，樽前极欢娱。飘然集仙客，讽赋欺相如。聘之碧瑶珮，载以紫云车。洞闭水声远，月高蟾影孤。尔来未几岁，散尽高阳徒。洛城重相见，婥婥为当垆。怪我苦何事，少年垂白须。朋游今在否，落拓更能无。门馆恸哭后，水云秋景初。斜日挂衰柳，凉风生座隅。洒尽满襟泪，短歌聊一书。,
感怀诗一首　时沧州用兵。,杜牧,高文会隋季，提剑徇天意。扶持万代人，步骤三皇地。圣云继之神，神仍用文治。德泽酌生灵，沉酣薰骨髓。旄头骑箕尾，风尘蓟门起。胡兵杀汉兵，尸满咸阳市。宣皇走豪杰，谈笑开中否。肃宗也。蟠联两河间，烬萌终不弥。号为精兵处，齐蔡燕赵魏。合环千里疆，争为一家事。逆子嫁虏孙，西邻聘东里。急热同手足，唱和如宫徵。法制自作为，礼文争僭拟。压阶螭斗角，画屋龙交尾。署纸日替名，分财赏称赐。刳隍欦万寻，缭垣叠千雉。誓将付孱孙，血绝然方已。九庙仗神灵，四海为输委。如何七十年，汗赩含羞耻？韩彭不再生，英卫皆为鬼。凶门爪牙辈，穰穰如儿戏。累圣但日吁，阃外将谁寄？屯田数十万，堤防常慑惴。急征赴军须，厚赋资凶器。因隳画一法，且逐随时利。流品极蒙尨，网罗渐离弛。夷狄日开张，黎元愈憔悴。邈矣远太平，萧然尽烦费。至于贞元末，风流恣绮靡。艰极泰循来，元和圣天子。元和圣天子，英明汤武上。茅茨覆宫殿，封章绽帷帐。伍旅拔雄儿，梦卜庸真相。勃云走轰霆，河南一平荡。继于长庆初，燕赵终舁强。携妻负子来，北阙争顿颡。故老抚儿孙，尔生今有望。茹鲠喉尚隘，负重力未壮。坐幄无奇兵，吞舟漏疏网。骨添蓟垣沙，血涨滹沱浪。祗云徒有征，安能问无状。一日五诸侯，奔亡如鸟往。取之难梯天，失之易反掌。苍然太行路，翦翦还榛莽。关西贱男子，誓肉虏杯羹。请数击虏事，谁其为我听。荡荡乾坤大，曈曈日月明。叱起文武业，可以豁洪溟。安得封域内，长有扈苗征。七十里百里，彼亦何尝争。往往念所至，得醉愁苏醒。韬舌辱壮心，叫阍无助声。聊书感怀韵，焚之遗贾生。,
池州送孟迟先辈,杜牧,昔子来陵阳，时当苦炎热。我虽在金台，头角长垂折。奉披尘意惊，立语平生豁。寺楼最骞轩，坐送飞鸟没。一樽中夜酒，半破前峰月。烟院松飘萧，风廊竹交戛。时步郭西南，缭径苔圆折。好鸟响丁丁，小溪光汃汃。篱落见娉婷，机丝弄哑轧。烟湿树姿娇，雨余山态活。仲秋往历阳，同上牛矶歇。大江吞天去，一练横坤抹。千帆美满风，晓日殷鲜血。历阳裴太守，襟韵苦超越。鞔鼓画麒麟，看君击狂节。离袖飐应劳，恨粉啼还咽。明年忝谏官，绿树秦川阔。子提健笔来，势若夸父渴。九衢林马挝，千门织车辙。秦台破心胆，黥阵惊毛发。子既屈一鸣，余固宜三刖。慵忧长者来，病怯长街喝。僧炉风雪夜，相对眠一褐。暖灰重拥瓶，晓粥还分钵。青云马生角，黄州使持节。秦岭望樊川，祗得回头别。商山四皓祠，心与摴蒱说。大泽蒹葭风，孤城狐兔窟。且复考诗书，无因见簪笏。古训屹如山，古风冷刮骨。周鼎列瓶罂，荆璧横抛摋。力尽不可取，忽忽狂歌发。三年未为苦，两郡非不达。秋浦倚吴江，去楫飞青鹘。溪山好画图，洞壑深闺闼。竹冈森羽林，花坞团宫缬。景物非不佳，独坐如鞲绁。丹鹊东飞来，喃喃送君札。呼儿旋供衫，走门空踏袜。手把一枝物，桂花香带雪。喜极至无言，笑余翻不悦。人生直作百岁翁，亦是万古一瞬中。我欲东召龙伯翁，上天揭取北斗柄。蓬莱顶上斡海水，水尽到底看海空。月于何处去？日于何处来？跳丸相趁走不住，尧舜禹汤文武周孔皆为灰。酌此一杯酒，与君狂且歌。离别岂足更关意，衰老相随可奈何！,
叹花,杜牧,自是寻春去较迟，不须惆怅怨芳时。狂风落尽深红色，绿叶成阴子满枝。,
叹花,杜牧,自恨寻芳到已迟，往年曾见未开时。如今风摆花狼藉，绿叶成阴子满枝。：狂风落尽深红色，绿叶成阴子满枝。,
齐安郡后池绝句,杜牧,菱透浮萍绿锦池，夏莺千啭弄蔷薇。尽日无人看微雨，鸳鸯相对浴红衣。,
题扬州禅智寺,杜牧,雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。,孤独
题宣州开元寺水阁，阁下宛溪，夹溪居人,杜牧,六朝文物草连空，天淡云闲今古同。鸟去鸟来山色里，人歌人哭水声中。深秋帘幕千家雨，落日楼台一笛风。惆怅无日见范蠡，参差烟树五湖东。,
雨,杜牧,连云接塞添迢递，洒幕侵灯送寂寥。一夜不眠孤客耳，主人窗外有芭蕉。,
初冬夜饮,杜牧,淮阳多病偶求欢，客袖侵霜与烛盘。砌下梨花一堆雪，明年谁此凭阑干。,
寄远,杜牧,两叶愁眉愁不开，独含惆怅上层台。碧云空断雁行处，红叶已凋人未来。塞外音书无信息，道傍车马起尘埃。功名待寄凌烟阁，力尽辽城不肯回。,
寄远,杜牧,只影随惊雁，单栖锁画笼。向春罗袖薄，谁念舞台风？,
寄远,杜牧,前山极远碧云合，清夜一声《白雪》微。欲寄相思千里月，溪边残照雨霏霏。,
雨中作,杜牧,贱子本幽慵，多为隽贤侮。得州荒僻中，更值连江雨。一褐拥秋寒，小窗侵竹坞。浊醪气色严，皤腹瓶罂古。酣酣天地宽，恍恍嵇刘伍。但为适性情，岂是藏鳞羽。一世一万朝，朝朝醉中去。,
遣兴,杜牧,镜弄白髭须，如何作老夫。浮生长勿勿，儿小且呜呜。忍过事堪喜，泰来忧胜无？治平心径熟，不遣有穷途。,
梅,杜牧,轻盈照溪水，掩敛下瑶台。妒雪聊相比，欺春不逐来。偶同佳客见，似为冻醪开。若在秦楼畔，堪为弄玉媒。,
春思,杜牧,岂君心的的，嗟我泪涓涓。绵羽啼来久，锦鳞书未传。兽炉凝冷焰，罗幕蔽晴烟。自是求佳梦，何须讶昼眠？,
昔事文皇帝三十二韵,杜牧,昔事文皇帝，叨官在谏垣。奏章为得地，齚齿负明恩。金虎知难动，毛釐亦耻言。撩头虽欲吐，到口却成吞。照胆常悬镜，窥天自戴盆。周钟既窕槬，黥阵亦瘢痕。凤阙觚棱影，仙盘晓日暾。雨晴文石滑，风暖戟衣翻。每虑号无告，长忧骇不存。随行唯跼蹐，出语但寒暄。宫省咽喉任，戈矛羽卫屯。光尘皆影附，车马定西奔。亿万持衡价，锱铢挟契论。堆时过北斗，积处满西园。接棹隋河溢，连蹄蜀栈刓。漉空沧海水，搜尽卓王孙。斗巧猴雕刺，夸趫索挂跟。狐威假白额，枭啸得黄昏。馥馥芝兰圃，森森枳棘藩。吠声嗾国猘，公议怯膺门。窜逐诸丞相，苍茫远帝阍。一名为吉士，谁免吊湘魂。间世英明主，中兴道德尊。昆冈怜积火，河汉注清源。川口堤防决，阴车鬼怪掀。重云开朗照，九地雪幽冤。我实刚肠者，形甘短褐髡。曾经触虿尾，犹得凭熊轩。杜若芳洲翠，严光钓濑喧。溪山侵越角，封壤尽吴根。客恨萦春细，乡愁压思繁。祝尧千万寿，再拜揖余樽。,
题桃花夫人庙,杜牧,细腰宫里露桃新，脉脉无言几度春。至竟息亡缘底事？可怜金谷堕楼人。,
月,杜牧,三十六宫秋夜深，昭阳歌断信沈沈。唯应独伴陈皇后，照见长门望幸心。,
题木兰庙,杜牧,弯弓征战作男儿，梦里曾经与画眉。几度思归还把酒，拂云堆上祝明妃。,怀古诗
河湟,杜牧,元载相公曾借箸，宪宗皇帝亦留神。旋见衣冠就东市，忽遗弓剑不西巡。牧羊驱马虽戎服，白发丹心尽汉臣。唯有凉州歌舞曲，流传天下乐闲人。,
赠别二首,杜牧,娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉尊前笑不成。蜡烛有心还惜别，替人垂泪到天明。,唐诗三百首
南陵道中,杜牧,南陵水面漫悠悠，风紧云轻欲变秋。正是客心孤回处，谁家红袖凭江楼？,孤独
赠别二首,杜牧,娉娉褭褭十三余，豆蔻梢头二月初。春风十里扬州路，卷上珠帘总不如。多情却似总无情，唯觉尊前笑不成。蜡烛有心还惜别，替人垂泪到天明。,
过勤政楼,杜牧,千秋佳节名空在，承露丝囊世已无。唯有紫苔偏称意，年年因雨上金铺。,讽刺诗
过勤政楼,杜牧,千秋令节名空在，承露丝囊世已无。唯有紫苔偏得意，年年因雨上金铺。,
有感,杜牧,宛溪垂柳最长枝，曾被春风尽日吹。不堪攀折犹堪看，陌上少年来自迟。,
秋浦途中,杜牧,萧萧山路穷秋雨，淅淅溪风一岸蒲。为问寒沙新到雁，来时还下杜陵无？,思乡诗
题池州弄水亭,杜牧,弄水亭前溪，飐滟翠绡舞。绮席草芊芊，紫岚峰伍伍。螭蟠得形势，翚飞如轩户。一镜奁曲堤，万丸跳猛雨。槛前燕雁栖，枕上巴帆去。丛筠侍修廊，密蕙媚幽圃。杉树碧为幢，花骈红作堵。停樽迟晚月，咽咽上幽渚。客舟耿孤灯，万里人夜语。漫流罥苔槎，饥凫晒雪羽。玄丝落钩饵，冰鳞看吞吐。断霓天帔垂，狂烧汉旗怒。旷朗半秋晓，萧瑟好风露。光洁疑可揽，欲以襟怀贮。幽抱吟九歌，羁情思湘浦。四时皆异状，终日为良遇。小山浸石棱，撑舟入幽处。孤歌倚桂岩，晚酒眠松坞。纡馀带竹村，蚕乡足砧杵。塍泉落环珮，畦苗差纂组。风俗知所尚，豪强耻孤侮。邻丧不相舂，公租无诟负。农时贵伏腊，簪瑱事礼赂。乡校富华礼，征行产强弩。不能自勉去，但愧来何暮。故园汉上林，信美非吾土。,
屏风绝句,杜牧,屏风周昉画纤腰，岁久丹青色半销。斜倚玉窗鸾发女，拂尘犹自妒娇娆。,
送沈处士赴苏州李中丞招以诗赠行,杜牧,山城树叶红，下有碧溪水。溪桥向吴路，酒旗夸酒美。下马此送君，高歌为君醉。念君苞材能，百工在城垒。空山三十年，鹿裘挂窗睡。自言陇西公，飘然我知己。举酒属吴门，今朝为君起。悬弓三百斤，囊书数万纸。战贼即战贼，为吏即为吏。尽我所有无，惟公之指使。予曰陇西公，滔滔大君子。常思抡群材，一为国家治。譬如匠见木，碍眼皆不弃。大者粗十围，小者细一指。楔橛与栋梁，施之皆有位。忽然竖明堂，一挥立能致。予亦何为者，亦受公恩纪。处士常有言，残虏为犬豕。常恨两手空，不得一马棰。今依陇西公，如虎傅两翅。公非刺史材，当坐岩廊地。处士魁奇姿，必展平生志。东吴饶风光，翠巘多名寺。疏烟亹亹秋，独酌平生思。因书问故人，能忘批纸尾？公或忆姓名，为说都憔悴。,
渔父,杜牧,白发沧浪上，全忘是与非。秋潭垂钓去，夜月叩船归。烟影侵芦岸，潮痕在竹扉。终年狎鸥鸟，来去且无机。,
云,杜牧,尽日看云首不回，无心都大似无才。可怜光彩一片玉，万里晴天何处来？,
云,杜牧,东西那有碍，出处岂虚心。晓入洞庭阔，暮归巫峡深。渡江随鸟影，拥树隔猿吟。莫隐高唐去，枯苗待作霖。,
登乐游原,杜牧,长空澹澹孤鸟没，万古销沉向此中。看取汉家何事业，五陵无树起秋风,
沈下贤,杜牧,斯人清唱何人和，草径苔芜不可寻。一夕小敷山下梦，水如环珮月如襟。,
商山富水驿　,杜牧,：驿本名与阳谏议同姓名，因此改为富水驿。益戆由来未觉贤，终须南去吊湘川。当时物议朱云小，后代声华白日悬。邪佞每思当面唾，清贫长欠一杯钱。驿名不合轻移改，留警朝天者惕然。,
秋日,杜牧,有计自安业，秋风罢远吟。买山惟种竹，对客更弹琴。烟起药厨晚，杵声松院深。闲眠得真性，惆怅旧时心。,
九日,杜牧,金英繁乱拂栏香，明府辞官酒满缸。还有玉楼轻薄女，笑他寒燕一双双。,
九日,杜牧,金英繁乱拂阑香，明府辞官酒满缸。还有玉楼轻薄女，笑他寒燕一双双。,
题齐安城楼,杜牧,呜咽江楼角一声，微阳潋潋落寒汀。不用凭阑苦回首，故乡七十五长亭。,
题齐安城楼,杜牧,呜轧江楼角一声，微阳潋潋落寒汀。不用凭栏苦回首，故乡七十五长亭。,思乡诗
送别,杜牧,溪边杨柳色参差，攀折年年赠别离。一片风帆望已极，三湘烟水返何时？多缘去棹将愁远，犹倚危亭欲下迟。莫殢酒杯闲过日，碧云深处是佳期。,
为人题赠二首,杜牧,我乏青云称，君无买笑金。虚传南国貌，争奈五陵心。桂席尘瑶佩，琼炉烬水沉。凝魂空荐梦，低珥悔听琴。月落珠帘卷，春寒锦暮深。谁家楼上笛？何处月明砧？兰径飞蝴蝶，筠笼语翠襟。和簪抛凤髻，将泪入鸳衾。的的新添恨，迢迢绝好音。文园终病渴，休咏白头吟。绿树莺莺语，平江燕燕飞。枕前闻去雁，楼上送春归。半月縆双脸，凝腰素一围。西墙苔漠漠，南浦梦依依。有恨簪花懒，无聊斗草稀。雕笼长惨淡，兰畹谩芳菲。镜敛青蛾黛，灯挑皓腕肌。避人匀迸泪，拖袖倚残晖。有貌虽桃李，单栖足是非。云軿载驭去，寒夜看裁衣。,
少年行,杜牧,官为骏马监，职帅羽林儿。两绶藏不见，落花何处期。猎敲白玉镫，怒袖紫金鎚。田窦长留醉，苏辛曲护岐。豪持出塞节，笑别远山眉。捷报云台贺，公卿拜寿卮。,
少年行,杜牧,连环羁玉声光碎，绿锦蔽泥虬卷高。春风细雨走马去，珠落璀璀白罽袍。,
商山富水驿,杜牧,益戆由来未觉贤，终须南去吊湘川。当时物议朱云小，后代声华白日悬。邪佞每思当面唾，清贫长欠一杯钱。驿名不合轻移改，留警朝天者惕然。,
偶题,杜牧,甘罗昔作秦丞相，子政曾为汉辇郎。千载更逢王侍读，当时还道有文章。,
偶题,杜牧,道在人间或可传，小还轻变已多年。今来海上升高望，不到蓬莱不是仙。,
朱坡,杜牧,下杜乡园古，泉声绕舍啼。静思长惨切，薄宦与乖暌。北阙千门外，南山午谷西。倚川红叶岭，连寺绿杨堤。迥野翘霜鹤，澄潭舞锦鸡。涛惊堆万岫，舸急转千溪。眉点萱芽嫩，风条柳幄迷。岸藤梢虺尾，沙渚印麑蹄。火燎湘桃坞，波光碧绣畦。日痕絙翠巘，陂影堕晴霓。蜗壁斓斑藓，银筵豆蔻泥。洞云生片段，苔径缭高低。偃蹇松公老，森严竹阵齐。小莲娃欲语，幽笋稚相携。汉馆留余趾，周台接故蹊。蟠蛟冈隐隐，斑雉草萋萋。树老萝纡组，岩深石启闺。侵窗紫桂茂，拂面翠禽栖。有计冠终挂，无才笔漫提。自尘何太甚，休笑触藩羝。,
题茶山,杜牧,山实东吴秀，茶称瑞草魁。剖符虽俗吏，修贡亦仙才。溪尽停蛮棹，旗张卓翠苔。柳村穿窈窕，松涧渡喧豗。等级云峰峻，宽平洞府开。拂天闻笑语，特地见楼台。泉嫩黄金涌，牙香紫璧裁。山有金沙泉，修贡出，罢贡即绝。拜章期沃日，轻骑疾奔雷。舞袖岚侵涧，歌声谷答回。磬音藏叶鸟，雪艳照潭梅。好是全家到，兼为奉诏来。树阴香作帐，花径落成堆。景物残三月，登临怆一杯。重游难自克，俯首入尘埃。,
鹭鸶,杜牧,雪衣雪发青玉嘴，群捕鱼儿溪影中。惊飞远映碧山去，一树梨花落晚风。,
鹭鸶,杜牧,雪衣雪发青玉觜，群捕鱼儿溪影中。惊飞远映碧山去，一树梨花落晚风。,
华清宫,杜牧,零叶翻红万树霜，玉莲开蕊暖泉香。行云不下朝元阁，一曲《淋铃》泪数行。,
自遣,杜牧,四十已云老，况逢忧窘余。且抽持板手，却展小年书。嗜酒狂嫌阮，知非晚笑蘧。闻流宁叹吒，待俗不亲疏。遇事知裁剪，操心识卷舒。还称二千石，于我意如何？,
扬州三首,杜牧,炀帝雷塘土，迷藏有旧楼。谁家唱《水调》，明月满扬州。炀帝凿汴渠成，自造《水调》。骏马宜闲出，千金好暗投。喧阗醉年少，半脱紫茸裘。秋风放萤苑，春草斗鸡台。金络擎雕去，鸾环拾翠来。蜀船红锦重，越橐水沉堆。处处皆华表，淮王奈却回。街垂千步柳，霞映两重城。天碧台阁丽，风凉歌管清。纤腰间长袖，玉佩杂繁缨。柂轴诚为壮，豪华不可名。自是荒淫罪，何妨作帝京。,
雪中书怀,杜牧,腊雪一尺厚，云冻寒顽痴。孤城大泽畔，人疏烟火微。愤悱欲谁语，忧愠不能持。天子号仁圣，任贤如事师。凡称曰治具，小大无不施。明庭开广敞，才隽受羁维。如日月縆升，若鸾凤葳蕤。人才自朽下，弃去亦其宜。北虏坏亭障，闻屯千里师。牵连久不解，他盗恐旁窥。臣实有长策，彼可徐鞭笞。如蒙一召议，食肉寝其皮。斯乃庙堂事，尔微非尔知。向来躐等语，长作陷身机。行当腊欲破，酒齐不可迟。且想春候暖，瓮间倾一卮。,
夜雨,杜牧,九月三十日，雨声如别秋。无端满阶叶，共白几人头。点滴侵寒梦，萧骚著淡愁。渔歌听不唱，蓑湿棹回舟。,
奉和门下相公送西川相公兼领相印出镇全蜀诗,杜牧,盛业冠伊唐，台阶翊戴光。无私天雨露，有截舜衣裳。蜀辍新衡镜，池留旧凤凰。同心真石友，写恨蔑河梁。虎骑摇风旆，貂冠韵水苍。彤弓随武库，金印逐文房。栈压嘉陵咽，峰横剑阁长。前驱二星去，开险五丁忙。回首峥嵘尽，连天草树芳。丹心悬魏阙，往事怆甘棠。治化轻诸葛，威声慑夜郎。君平教说卦，犬子召升堂。塞接西山雪，桥维万里樯。夺霞红锦烂，扑地酒垆香。忝逐三千客，曾依数仞墙。滞顽堪白屋，攀附亦周行。肉管伶伦曲，箫韶清庙章。唱高知和寡，小子斐然狂。,
送友人,杜牧,十载名兼利，人皆与命争。青春留不住，白发自然生。夜雨滴乡思，秋风从别情。都门五十里，驰马逐鸡声。,
李甘诗,杜牧,太和八九年，训注极虓虎。潜身九地底，转上青天去。四海镜清澄，千官云片缕。公私各闲暇，追游日相伍。岂知祸乱根，枝叶潜滋莽。九年夏四月，天诫若言语。烈风驾地震，狞雷驱猛雨。夜于正殿阶，拔去千年树。吾君不省觉，二凶日威武。操持北斗柄，开闭天门路。森森明庭士，缩缩循墙鼠。平生负奇节，一旦如奴虏。指名为锢党，状迹谁告诉。喜无李杜诛，敢惮髡钳苦。时当秋夜月，日值曰庚午。喧喧皆传言，明晨相登注。予时与和鼎，官班各持斧。和鼎顾予言，我死知处所。当庭裂诏书，退立须鼎俎。君门晓日开，赭案横霞布。俨雅千官容，勃郁吾累怒。适属命鄜将，昨之传者误。明日诏书下，谪斥南荒去。夜登青泥坂，坠车伤左股。病妻尚在床，稚子初离乳。幽兰思楚泽，恨水啼湘渚。怳怳三闾魂，悠悠一千古。其冬二凶败，涣汗开汤罟。贤者须丧亡，谗人尚堆堵。予于后四年，谏官事明主。常欲雪幽冤，于时一裨补。拜章岂艰难，胆薄多忧惧。如何干斗气，竟作炎荒土。题此涕滋笔，以代投湘赋。,
润州二首,杜牧,句吴亭东千里秋，放歌曾作昔年游。青苔寺里无马迹，绿水桥边多酒楼。大抵南朝皆旷达，可怜东晋最风流。月明更想桓伊在，一笛闻吹《出塞》愁。谢眺诗中佳丽地，夫差传里水犀军。城高铁瓮横强弩，柳暗朱楼多梦云。润州城，孙权筑，号为铁瓮。画角爱飘江北去，钓歌长向月中闻。扬州尘土试回首，不惜千金借与君。,
和野人殷潜之题筹笔驿十四韵,杜牧,三吴裂婺女，九锡狱孤儿。霸主业未半，本朝心是谁？永安宫受诏，筹笔驿沉思。画地乾坤在，濡毫胜负知。艰难同草创，得失计毫厘。寂默经千虑，分明浑一期。川流萦智思，山耸助扶持。慷慨匡时略，从容问罪师。褒中秋鼓角，渭曲晚旌旗。仗义悬无敌，鸣攻固有辞。若非天夺去，岂复虑能支。子夜星才落，鸿毛鼎便移。邮亭世自换，白日事长垂。何处躬耕者，犹题殄瘁诗？,
齐安郡晚秋,杜牧,柳岸风来影渐疏，使君家似野人居。云容水态还堪赏，啸志歌怀亦自如。雨暗残灯棋散后，酒醒孤枕雁来初。可怜赤壁争雄渡，唯有蓑翁坐钓鱼。,描写秋天，孤独
书怀,杜牧,满目青山未得过，镜中无那鬓丝何。只言旋老转无事，欲到中年事更多。,
大雨行　开成三年，宣州开元寺作。,杜牧,东垠黑风驾海水，海底卷上天中央。三吴六月忽凄惨，晚后点滴来苍茫。铮栈雷车轴辙壮，矫跃蛟龙爪尾长。神鞭鬼驭载阴帝，来往喷洒何颠狂。四面崩腾玉京仗，万里纵横羽林枪。云缠风束乱敲磕，黄帝未胜蚩尤强。百川气势苦豪俊，坤关密锁愁开张。太和六年亦如此，我时壮气神洋洋。东楼耸首看不足，恨无羽翼高飞翔。尽召邑中豪健者，阔展朱盘开酒场。奔觥槌鼓助声势，眼底不顾纤腰娘。今年阘茸鬓已白，奇游壮观唯深藏。景物不尽人自老，谁知前事堪悲伤？,
书怀,杜牧,满眼青山未得过，镜中无那鬓丝何。只言旋老转无事，欲到中年事更多。,
寄兄弟　亦见许浑集，题作《寄小弟》。,杜牧,江城红叶尽，旅思倍凄凉。孤梦家山远，独眠秋夜长。道存空倚命，身贱未归乡。南望仍垂泪，天边雁一行。,
鹤,杜牧,清音迎晓月，愁思立寒蒲。丹顶西施颊，霜毛四皓须。碧云行止躁，白鹭性灵粗。终日无群伴，溪边吊影孤。,
过华清宫绝句三首,杜牧,长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。,高中，怀古诗，咏史诗，讽刺诗
自宣州赴官入京路逢裴坦判官归宣州因题赠,杜牧,敬亭山下百顷竹，中有诗人小谢城。城高跨楼满金碧，下听一溪寒水声。梅花落径香缭绕，雪白玉珰花下行。萦风酒旆挂朱阁，半醉游人闻弄笙。我初到此未三十，头脑钐利筋骨轻。画堂檀板秋拍碎，一引有时联十觥。老闲腰下丈二组，尘土高悬千载名。重游鬓白事皆改，唯见东流春水平。对酒不敢起，逢君还眼明。云罍看人捧，波脸任他横。一醉六十日，古来闻阮生。是非离别际，始见醉中情。今日送君话前事，高歌引剑还一倾。江湖酒伴如相问，终老烟波不计程。,
寓言,杜牧,暖风迟日柳初含，顾影看身又自惭。何事明朝独惆怅，杏花时节在江南。,
题吴兴消暑楼十二韵,杜牧,晴日登攀好，危楼物象饶。一溪通四境，万岫饶层霄。鸟翼舒华屋，鱼鳞棹短桡。浪花机乍织，云叶匠新雕。台榭罗嘉卉，城池敞丽谯。蟾蜍来作鉴，螮蝀引成桥。燕任随秋叶，人空集早潮。楚鸿行尽直，沙鹭立偏翘。暮角凄游旅，清歌惨泬寥。景牵游目困，愁托酒肠销。远吹流松韵，残阳渡柳桥。时陪庾公赏，还悟脱烦嚣。,
念昔游三首,杜牧,十载飘然绳检外，樽前自献自为酬。秋山春雨闲吟处，倚遍江南寺寺楼。云门寺外逢猛雨，林黑山高雨脚长。曾奉郊宫为近侍，分明??羽林枪。李白题诗水西寺，古木回岩楼阁风。半醒半醉游三日，红白花开山雨中。,
除官归京睦州雨霁,杜牧,秋半吴天霁，清凝万里光。水声侵笑语，岚翠扑衣裳。远树疑罗帐，孤云认粉囊。溪山侵两越，时节到重阳。顾我能甘贱，无由得自强。误曾公触尾，不敢夜循墙。岂意笼飞鸟，还为锦帐郎。网今开傅燮，书旧识黄香。曾在史馆四年。姹女真虚语，饥儿欲一行。浅深须揭厉，休更学张纲。,
李给事中敏二首,杜牧,一章缄拜皂囊中，懔懔朝廷有古风。元礼去归纶氏学，江充来见犬台宫。李膺退罢归纶氏，教授生徒。给事论郑注，告满归颍阳。纷纭白昼惊千古，鈇锧朱殷几一空。曲突徙薪人不会，海边今作钓鱼翁。晚发闷还梳，忆君秋醉余。可怜刘校尉，曾讼石中书。给事因忤仇军容，弃官东归。消长虽殊事，仁贤每自如。因看鲁褒论，何处是吾庐？,
书事,杜牧,自笑走红尘，流年旧复新。东风半夜雨，南国万家春。失计抛渔艇，何门化涸鳞？是谁添岁月，老却暗投人？,
偶游石盎僧舍　宣州作。,杜牧,敬岑草浮光，句沚水解脉。益郁乍怡融，凝严忽颓坼。梅颣暖眠酣，风绪和无力。凫浴涨汪汪，雏娇村幂幂。落日美楼台，轻烟饰阡陌。潋绿古津远，积润苔基释。孰谓汉陵人，来作江汀客。载笔念无能，捧筹惭所画。任辔偶追闲，逢幽果遭适。僧语淡如云，尘事繁堪织。今古几辈人，而我何能息。,
独酌,杜牧,长空碧杳杳，万古一飞鸟。生前酒伴闲，愁醉闲多少。烟深隋家寺，殷叶暗相照。独佩一壶游，秋毫泰山小。,
夏州崔常侍自少常亚列出领麾幢十韵,杜牧,帝命诗书将，坛登礼乐卿。三边要高枕，万里得长城。对客犹褒博，填门已旆旌。腰间五绶贵，天下一家荣。野水差新燕，芳郊哢夏莺。别风嘶玉勒，残日望金茎。榆塞孤烟媚，银川绿草明。戈矛虓虎士，弓箭落雕兵。魏绛言堪采，陈汤事偶成。若须垂竹帛，静胜是功名。,
春日言怀寄虢州李常侍十韵,杜牧,岸藓生红药，岩泉涨碧塘。地分莲岳秀，草接鼎原芳。雨派潀漴急，风畦芷若香。织篷眠舴艋，惊梦起鸳鸯。论吐开冰室，诗成曝锦张。貂簪荆玉润，丹穴凤毛光。子弟新登甲科。今日还珠守，何年执戟郎？且嫌游昼短，莫问积薪场。无计披清裁，唯持祝寿觞。愿公如卫武，百岁尚康强。,
独酌,杜牧,窗外正风雪，拥炉开酒缸。何如钓船雨，篷底睡秋江。,
闺情,杜牧,娟娟却月眉，新鬓学鸦飞。暗砌匀檀粉，晴窗画夹衣。袖红垂寂寞，眉黛敛衣稀。还向长陵去，今宵归不归。,
偶题二首,杜牧,劳劳千里身，襟袂满行尘。深夜悬双泪，短亭思远人。苍江程未息，黑水梦何频。明月轻桡去，唯应钓赤鳞。有恨秋来极，无端别后知。夜阑终耿耿，明发竟迟迟。信已凭鸿去，归唯与燕期。只应明月见，千里两相思。,
早行,杜牧,垂鞭信马行，数里未鸡鸣。林下带残梦，叶飞时忽惊。霜凝孤鹤迥，月晓远山横。僮仆休辞险，时平路复平。,
赴京初入汴口晓景即事先寄兵部李郎中,杜牧,清淮控隋漕，北走长安道。樯形栉栉斜，浪态迤迤好。初旭红可染，明河澹如扫。泽阔鸟来迟，村饥人语早。露蔓虫丝多，风蒲燕雏老。秋思高萧萧，客愁长袅袅。因怀京洛间，宦游何戚草。什伍持津梁，澒涌争追讨。翾便讵可寻，几秘安能考。小人乏馨香，上下将何祷。唯有君子心，显豁知幽抱。,
村行,杜牧,春半南阳西，柔桑过村坞。袅袅垂柳风，点点回塘雨。蓑唱牧牛儿，篱窥蒨裙女。半湿解征衫，主人馈鸡黍。,
东兵长句十韵,杜牧,上党争为天下脊，邯郸四十万秦坑。狂童何者欲专地，圣主无私岂玩兵。玄象森罗摇北落，诗人章句咏东征。雄如马武皆弹剑，少似终军亦请缨。屈指庙堂无失策，垂衣尧舜待升平。羽林东下雷霆怒，楚甲南来组练明。即墨龙文光照曜，常山蛇阵势纵横。落雕都尉万人敌，黑矟将军一鸟轻。渐见长围云欲合，可怜穷垒带犹萦。凯歌应是新年唱，便逐春风浩浩声。,
早春寄岳州李使君李善棋爱酒情地闲雅,杜牧,城高倚峭巘，地胜足楼台。朔漠暖鸿去，潇湘春水来。萦盈几多思，掩抑若为裁。返照三声角，寒香一树梅。乌林芳草远，赤壁健帆开。往事空遗恨，东流岂不回。分符颍川政，吊屈洛阳才。拂匣调珠柱，磨铅勘玉杯。棋翻小窟势，垆拔冻醪醅。此兴予非薄，何时得奉陪？,
送国棋王逢,杜牧,玉子纹楸一路饶，最宜檐雨竹萧萧。羸形暗去春泉长，拔势横来野火烧。守道还如周伏柱，鏖兵不羡霍嫖姚。得年七十更万日，与子期于局上销。,
赠李秀才是上公孙子,杜牧,骨清年少眼如冰，凤羽参差五色层。天上麒麟时一下，人间不独有徐陵。,
寄题甘露寺北轩,杜牧,曾上蓬莱宫里行，北轩栏槛最留情。孤高堪弄桓伊笛，缥缈宜闻子晋笙。天接海门秋水色，烟笼隋苑暮钟声。他年会着荷衣去，不向山僧道姓名。,
盆池,杜牧,凿破苍苔地，偷他一片天。白云生镜里，明月落阶前。,
代人作,杜牧,楼高春日早，屏束麝烟堆。盼眄凝魂别，依稀梦雨来。绿鬟羞妥麽，红颊思天偎。斗草怜香蕙，簪花间雪梅。戍辽虽咽切，游蜀亦迟回。锦字梭悬壁，琴心月满台。笑筵凝贝启，眠箔晓珠开。腊破征车动，袍襟对泪裁。,
过骊山作,杜牧,始皇东游出周鼎，刘项纵观皆引颈。削平天下实辛勤，却为道旁穷百姓。黔首不愚尔益愚，千里函关囚独夫。牧童火入九泉底，烧作灰时犹未枯。,
史将军二首,杜牧,长鉟周都尉，闲如秋岭云。取蝥弧登垒，以骈邻翼军。百战百胜价，河南河北闻。今遇太平日，老去谁怜君？壮气盖燕赵，耽耽魁杰人。弯弧五百步，长戟八十斤。河湟非内地，安史有遗尘。何日武台坐，兵符授虎臣？,
杜秋娘诗,杜牧,京江水清滑，生女白如脂。其间杜秋者，不劳朱粉施。老濞即山铸，后庭千双眉。秋持玉斝醉，与唱金缕衣。濞既白首叛，秋亦红泪滋。吴江落日渡，灞岸绿杨垂。联裾见天子，盼眄独依依。椒壁悬锦幕，镜奁蟠蛟螭。低鬟认新宠，窈袅复融怡。月上白璧门，桂影凉参差。金阶露新重，闲捻紫箫吹。莓苔夹城路，南苑雁初飞。红粉羽林杖，独赐辟邪旗。归来煮豹胎，餍饫不能饴。咸池升日庆，铜雀分香悲。雷音后车远，事往落花时。燕禖得皇子，壮发绿緌緌。画堂授傅姆，天人亲捧持。虎睛珠络褓，金盘犀镇帷。长杨射熊罴，武帐弄哑咿。渐抛竹马剧，稍出舞鸡奇。崭崭整冠珮，侍宴坐瑶池。眉宇俨图画，神秀射朝辉。一尺桐偶人，江充知自欺。王幽茅土削，秋放故乡归。觚棱拂斗极，回首尚迟迟。四朝三十载，似梦复疑非。潼关识旧吏，吏发已如丝。却唤吴江渡，舟人那得知。归来四邻改，茂苑草菲菲。清血洒不尽，仰天知问谁。寒衣一匹素，夜借邻人机。我昨金陵过，闻之为歔欷。自古皆一贯，变化安能推。夏姬灭两国，逃作巫臣姬。西子下姑苏，一舸逐鸱夷。织室魏豹俘，作汉太平基。误置代籍中，两朝尊母仪。光武绍高祖，本系生唐儿。珊瑚破高齐，作婢舂黄糜。萧后去扬州，突厥为阏氏。女子固不定，士林亦难期。射钩后呼父，钓翁王者师。无国要孟子，有人毁仲尼。秦因逐客令，柄归丞相斯。安知魏齐首，见断箦中尸。给丧蹶张辈，廊庙冠峨危。珥貂七叶贵，何妨戎虏支。苏武却生返，邓通终死饥。主张既难测，翻覆亦其宜。地尽有何物，天外复何之。指何为而捉，足何为而驰。耳何为而听，目何为而窥。已身不自晓，此外何思惟。因倾一樽酒，题作杜秋诗。愁来独长咏，聊可以自怡。,
寄题甘露寺北轩,杜牧,曾向蓬莱宫里行，北轩阑槛最留情。孤高堪弄桓伊笛，缥缈宜闻子晋笙。天接海门秋水色，烟笼隋苑暮钟声。他年会著荷衣去，不向山僧说姓名。,
春末题池州弄水亭,杜牧,使君四十四，两佩左铜鱼。为吏非循吏，论书读底书？晚花红艳静，高树绿阴初。亭宇清无比，溪山画不如。嘉宾能啸咏，宫妓巧妆梳。逐日愁皆碎，随时醉有余。偃须求五鼎，陶只爱吾庐。趣向人皆异，贤豪莫笑渠。,
齐安郡中偶题二首,杜牧,两竿落日溪桥上，半缕轻烟柳影中。多少绿荷相倚恨，一时回首背西风。秋声无不搅离心，梦泽蒹葭楚雨深。自滴阶前大梧叶，干君何事动哀吟？,
赠别二首之二,杜牧,多情却似总无情，唯觉樽前笑不成。蜡烛有心还惜别，替人垂泪到天明。,唐诗三百首
杜鹃,杜牧,杜宇竟何冤，年年叫蜀门？至今衔积恨，终古吊残魂。芳草迷肠结，红花染血痕。山川尽春色，呜咽复谁论？,
鹦鹉,杜牧,华堂日渐高，雕槛系红绦。故国陇山树，美人金剪刀。避笼交翠尾，罅嘴静新毛。不念三缄事，世途皆尔曹。,
闻雁,杜牧,带霜南去雁，夜好宿汀沙。惊起向何处？高飞极海涯。入云声渐远，离岳路犹赊。归梦当时断，参差欲到家。,
自贻,杜牧,杜陵萧次君，迁少去官频。寂寞怜吾道，依稀似古人。饰心无彩缋，到骨是风尘。自嫌如匹素，刀尺不由身。,
赠别二首之一,杜牧,娉娉袅袅十三馀，豆蔻梢头二月初。春风十里扬州路，卷上珠帘总不如。,
雁,杜牧,万里衔芦别故乡，雪飞雨宿向潇湘。数声孤枕堪垂泪，几处高楼欲断肠。度日翩翩斜避影，临风一一直成行。年年辛苦来衡岳，羽翼摧残陇塞霜。,
冬至日寄小侄阿宜诗,杜牧,小侄名阿宜，未得三尺长。头圆筋骨紧，两眼明且光。去年学官人，竹马绕四廊。指挥群儿辈，意气何坚刚。今年始读书，下口三五行。随兄旦夕去，敛手整衣裳。去岁冬至日，拜我立我旁。祝尔愿尔贵，仍且寿命长。今年我江外，今日生一阳。忆尔不可见，祝尔倾一觞。阳德比君子，初生甚微茫。排阴出九地，万物随开张。一似小儿学，日就复月将。勤勤不自已，二十能文章。仕宦至公相，致君作尧汤。我家公相家，剑佩尝丁当。旧第开朱门，长安城中央。第中无一物，万卷书满堂。家集二百编，上下驰皇王。多是抚州写，今来五纪强。尚可与尔读，助尔为贤良。经书括根本，史书阅兴亡。高摘屈宋艳，浓薰班马香。李杜泛浩浩，韩柳摩苍苍。近者四君子，与古争强梁。愿尔一祝后，读书日日忙。一日读十纸，一月读一箱。朝廷用文治，大开官职场。愿尔出门去，取官如驱羊。吾兄苦好古，学问不可量。昼居府中治，夜归书满床。后贵有金玉，必不为汝藏。崔昭生崔芸，李兼生窟郎。堆钱一百屋，破散何披猖。今虽未即死，饿冻几欲僵。参军与县尉，尘土惊劻襄。一语不中治，笞棰身满疮。官罢得丝发，好买百树桑。税钱未输足，得米不敢尝。愿尔闻我语，欢喜入心肠。大明帝宫阙，杜曲我池塘。我若自潦倒，看汝争翱翔。总语诸小道，此诗不可忘。,
华清宫三十韵,杜牧,绣岭明珠殿，层峦下缭墙。仰窥丹槛影，犹想赭袍光。昔帝登封后，中原自古强。一千年际会，三万里农桑。几席延尧舜，轩墀接禹汤。雷霆驰号令，星斗焕文章。钓筑乘时用，芝兰在处芳。北扉闲木索，南面富循良。至道思玄圃，平居厌未央。钩陈裹岩谷，文陛压青苍。歌吹千秋节，楼台八月凉。神仙高缥缈，环佩碎丁当。泉暖涵窗镜，云娇惹粉囊。嫩岚滋翠葆，清渭照红妆。帖泰生灵寿，欢娱岁序长。月闻仙曲调，霓作舞衣裳。雨露偏金穴，乾坤入醉乡。玩兵师汉武，回手倒干将。黥鬣掀东海，胡牙揭上阳。喧呼马嵬血，零落羽林枪。倾国留无路，还魂怨有香。蜀峰横惨澹，秦树远微茫。鼎重山难转，天扶业更昌。望贤余故老，花萼旧池塘。往事人谁问，幽襟泪独伤。碧檐斜送日，殷叶半凋霜。迸水倾瑶砌，疏风罅玉房。尘埃羯鼓索，片段荔枝筐。鸟啄摧寒木，蜗涎蠹画梁。孤烟知客恨，遥起秦陵傍。,
隋苑　亦见李商隐集，题作《定子》。,杜牧,红霞一抹广陵春，定子当筵睡脸新。却笑吃亏隋炀帝，破家亡国为谁人。,
登池州九峰楼寄张祜,杜牧,百感中来不自由，角声孤起夕阳楼。碧山终日思无尽，芳草何年恨即休？睫在眼前长不见，道非身外更何求。谁人得似张公子，千首诗轻万户侯。,
蛮中醉　一作张籍诗，题作《蛮中》。,杜牧,瘴塞蛮江入洞流，人家多在竹棚头。青山海上无城郭，唯见松牌出象州。,
泊松江　一作许浑诗，题作《夜泊松江渡寄,杜牧,清露白云明月天，与君齐棹木兰船。南湖风雨一相失，夜泊横塘心渺然。,
洛下送张曼容赴上党召,杜牧,歌阕樽残恨起偏，凭君不用设离筵。未趋雉尾随元老，且蓦羊肠过少年。七叶汉貂真密近，一枝诜桂亦徒然。羽书正急征兵地，须遣头风处处痊。,
题宣州开元寺　寺置于东晋时。,杜牧,南朝谢朓城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭栏有今古。留我酒一樽，前山看春雨。,
紫薇花,杜牧,晓迎秋露一枝新，不占园中最上春。桃李无言又何在，向风偏笑艳阳人。,描写花
洛下送张曼容赴上党召,杜牧,歌阕樽残恨却偏，凭君不用设离筵。未趋雉尾随元老，且蓦羊肠过少年。七叶汉貂真密近，一枝诜桂亦徒然。羽书正急征兵地，须遣头风处处痊。,
西江怀古,杜牧,上吞巴汉控潇湘，怒似连山静镜光。魏帝缝囊真戏剧，苻坚投棰更荒唐。千秋钓舸歌明月，万里沙鸥弄夕阳。范蠡清尘何寂寞，好风唯属往来商。,怀古诗
闻蝉,杜牧,火云初似灭，晓角欲微清。故国行千里，新蝉忽数声。时行仍仿佛，度日更分明。不敢频倾耳，唯忧白发生。,
旅情,杜牧,窗虚枕簟凉，寝倦忆潇湘。山色几时老？人心终日忙。松风半夜雨，帘月满堂霜。匹马好归去，江头橘正香。,
山寺,杜牧,峭壁引行径，截溪开石门。泉飞溅虚槛，云起涨河轩。隔水看来路，疏篱见定猿。未闲难久住，归去复何言。,
归燕,杜牧,画堂歌舞喧喧地，社去社来人不看。长是江楼使君伴，黄昏犹待倚栏干。,
兵部尚书席上作,杜牧,华堂今日绮筵开，谁唤分司御史来？偶发狂言惊满坐，三重粉面一时回。,
题武关,杜牧,碧溪留我武关东，一笑怀王迹自穷。郑袖娇娆酣似醉，屈原憔悴去如蓬。山墙谷堑依然在，弱吐强吞尽已空。今日圣神家四海，戍旗长卷夕阳中。,怀古诗
赠沈学士张歌人,杜牧,拖袖事当年，郎教唱客前。断时轻裂玉，收处远缲烟。孤直縆云定，光明滴水圆。泥情迟急管，流恨咽长弦。吴苑春风起，河桥酒旆悬。凭君更一醉，家在杜陵边。,
朱坡绝句三首,杜牧,故国池塘倚御渠，江城三诏换鱼书。贾生辞赋恨流落，只向长沙住岁余。文帝岁余思贾生。烟深苔巷唱樵儿，花落寒轻倦客归。藤岸竹洲相掩映，满池春雨鸊鹈飞。乳肥春洞生鹅管，沼避回岩势犬牙。自笑卷怀头角缩，归盘烟磴恰如蜗。,
逢故人,杜牧,故交相见稀，相见倍依依。尘路事不尽，云岩闲好归。投人销壮志，徇俗变真机。又落他乡泪，风前一满衣。,
秋晚江上遣怀,杜牧,孤舟天际外，去路望中赊。贫病远行客，梦魂多在家。蝉吟秋色树，鸦噪夕阳沙。不拟彻双鬓，他方掷岁华。,
逢故人,杜牧,年年不相见，相见却成悲。教我泪如霰，嗟君发似丝。正伤携手处，况值落花时。莫惜今宵醉，人间忽忽期。,
怀钟陵旧游四首,杜牧,一谒征南最少年，虞卿双璧截肪鲜。歌谣千里春长暖，丝管高台月正圆。玉帐军筹罗俊彦，绛帷环珮立神仙。陆公馀德机云在，如我酬恩合执鞭。滕阁中春绮席开，柘枝蛮鼓殷晴雷。垂楼万幕青云合，破浪千帆阵马来。未掘双龙牛斗气，高悬一榻栋梁材。连巴控越知何事，珠翠沉檀处处堆。十顷平湖堤柳合，岸秋兰芷绿纤纤。一声明月采莲女，四面朱楼卷画帘。白鹭烟分光的的，微涟风定翠湉湉。斜辉更落西山影，千步虹桥气象兼。控压平江十万家，秋来江静镜新磨。城头晚鼓雷霆后，桥上游人笑语多。日落汀痕千里色，月当楼午一声歌。昔年行乐秾桃畔，醉与龙沙拣蜀罗。,
出关,杜牧,朝缨初解佐江濆，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。,
题白云楼　一作许浑诗，题作《汉水伤稼》,杜牧,西北楼开四望通，残霞成绮月悬弓。江村夜涨浮天水，泽国秋生动地风。高下绿苗千顷尽，新陈红粟万箱空。才微分薄忧何益，却欲回心学塞翁。,
寄湘中友人,杜牧,莫念醉乡迷酒杯，流年长怕少年催。西陵水阔鱼难到，南国路遥书未回。匹马计程愁日尽，一蝉何事引秋来？相如已定题桥志，江上无由梦钓台。,
长安送友人游湖南,杜牧,子性剧弘和，愚衷深褊狷。相舍嚣譊中，吾过何由鲜。楚南饶风烟，湘岸苦萦宛。山密夕阳多，人稀芳草远。青梅繁枝低，斑笋新梢短。莫哭葬鱼人，酒醒且眠饭。,
秋感,杜牧,金风万里思何尽，玉树一窗秋影寒。独掩柴门明月下，泪流香袂倚阑干。,
早春阁下寓直萧九舍人亦直内署，因寄书怀四,杜牧,御水初销冻，宫花尚怯寒。千峰横紫翠，双阙凭阑干。玉漏轻风顺，金茎淡日残。王乔在何处，清汉正骖鸾。,
寄湘中友人,杜牧,莫恋醉乡迷酒杯，流年长怕少年催。西陵水阔鱼难到，南回路遥书未回。匹马计程愁日尽，一蝉何事引秋来。相如已定题桥志，江上无由梦钓台。,
边上闻笳三首,杜牧,何处吹笳薄暮天？塞垣高鸟没狼烟。游人一听头堪白，苏武争禁十九年。海路无尘边草新，荣枯不见绿杨春。白沙日暮愁云起，独感离乡万里人。胡雏吹笛上高台，寒雁惊飞去不回。尽日春风吹不散，只应分付客愁来。,
中秋日拜起居表晨渡天津桥即事十六韵献居守,杜牧,碧树康庄内，清川巩洛间。坛分中岳顶，城缭大河湾。广殿含凉静，深宫积翠闲。楼齐云漠漠，桥束水潺潺。过雨柽枝润，迎霜柿叶殷。紫鳞冲晚浪，白鸟背秋山。月拜西归表，晨趋北向班，鸳鸿随半仗，貔虎护重关。玉帐才容足，金樽暂解颜。迹留伤堕屦，恩在乐衔环。南省兰先握，东堂桂早攀。龙门君夭矫，莺谷我绵蛮。分薄嵇心懒，哀多庾鬓班。人惭公幹卧，频送子牟还。自睹宸居壮，谁忧国步艰。只应时与醉，因病纵疏顽。,
宣城赠萧兵曹,杜牧,桂楫谪湘渚，三年波上春。舟寒句溪雪，衣故洛城尘。客道耻摇尾，皇恩宽犯鳞。花时去国远，月夕上楼频。赊酒不辞病，佣书非为贫。行吟值渔父，坐隐对樵人。紫陌罢双辙，碧潭穷一纶。高秋更南去，烟水是通津。,
残句,杜牧,幽人听达曙，聊罢苏床琴。《海录碎事》鱼多知海熟，药少觉山贫。以下《方舆胜览》土控吴兼越，州连歙与池。山河地襟带，军镇国藩维。绿水棹云月，洞庭归路长。春桥垂酒幔，夜栅集茶樯。箬影沉溪暖，苹花绕郭香。《出守吴兴》经冬野菜青青色，未腊山梅树树花。《优古堂诗话》半破前峰月。,
送隐者一绝,杜牧,无媒径路草萧萧，自古云林远市朝。公道世间唯白发，贵人头上不曾饶。,
长安杂题长句六首,杜牧,觚棱金碧照山高，万国圭璋捧赭袍。舐笔和铅欺贾马，赞功论道鄙萧曹。东南楼日珠帘卷，西北天宛玉厄豪。诗曰：鞗革金厄，盖小环。四海一家无一事，将军携镜泣霜毛。晴云似絮惹低空，紫陌微微弄袖风。韩嫣金丸莎覆绿，许公鞯汗杏黏红。烟生窈窕深东第，轮撼流苏下北宫。自笑苦无楼护智，可怜铅椠竟何功。雨晴九陌铺江练，岚嫩千峰叠海涛。南苑草芳眠锦雉，夹城云暖下霓旄。少年羁络青纹玉，游女花簪紫蒂桃。江碧柳深人尽醉，一瓢颜巷日空高。束带谬趋文石陛，有章曾拜皂囊封。期严无奈睡留癖，势窘犹为酒泥慵。偷钓侯家池上雨，醉吟隋寺日沉钟。九原可作吾谁与，师友琅琊邴曼容。洪河清渭天池浚，太白终南地轴横。祥云辉映汉宫紫，春光绣画秦川明。草妒佳人钿朵色，风回公子玉衔声。六飞南幸芙蓉苑，十里飘香入夹城。丰貂长组金张辈，驷马文衣许史家。白鹿原头回猎骑，紫云楼下醉江花。九重树影连清汉，万寿山光学翠华。谁识大君谦让德，一毫名利斗蛙蟆。圣上不受徽号。,
新转南曹未叙朝散初秋暑退出守吴兴书此篇以,杜牧,捧诏汀洲去，全家羽翼飞。喜抛新锦帐，荣借旧朱衣。且免材为累，何妨拙有机。宋株聊自守，鲁酒怕旁围。清尚宁无素，光阴亦未晞。一杯宽幕席，五字弄珠玑。越浦黄柑嫩，吴溪紫蟹肥。平生江海志，佩得左鱼归。,
别鹤,杜牧,分飞共所从，六翮势摧风。声断碧云外，影孤明月中。青田归路远，月桂旧巢空。矫翼知何处，天涯不可穷。,
题禅院,杜牧,觥船一棹百分空，十岁青春不负公。今日鬓丝禅榻畔，茶烟轻扬落花风。,
吴宫词二首,杜牧,越兵驱绮罗，越女唱吴歌。宫尽燕声少，台荒麋迹多。茱萸垂晓露，菡萏落秋波。无复君王醉，满城颦翠蛾。香径绕吴宫，千帆落照中。鹳鸣山欲雨，鱼跃水多风。城带晚莎绿，池连秋蓼红。当年国门外，谁识伍员忠。,
湖南正初招李郢秀才,杜牧,行乐及时时已晚，对酒当歌歌不成。千里暮山重叠翠，一溪寒水浅深清。高人以饮为忙事，浮世除诗尽强名。看著白蘋芽欲吐，雪舟相访胜闲行。,
往年随故府吴兴公夜泊芜湖口今赴官西去再宿,杜牧,南指陵阳路，东流似昔年。重恩山未答，双鬓雪飘然。数仞惭投迹，群公愧拍肩。驽骀蒙锦绣，尘土浴潺湲。郭隗黄金峻，虞卿白璧鲜。貔貅环玉帐，鹦鹉破蛮笺。极浦沈碑会，秋花落帽筵。旌旗明迥野，冠珮照神仙。筹画言何补，优容道实全。讴谣人扑地，鸡犬树连天。紫凤超如电，青襟散似烟。苍生未经济，坟草已芊绵。往事惟沙月，孤灯但客船。岘山云影畔，棠叶水声前。故国还归去，浮生亦可怜。高歌一曲泪，明日夕阳边。,
江上雨寄崔碣,杜牧,春半平江雨，圆文破蜀罗。声眠篷底客，寒湿钓来蓑。暗澹遮山远，空濛著柳多。此时怀旧恨，相望意如何？,
闻开江相国宋下世二首,杜牧,权门阴进夺移才，驿骑如星堕峡来。晁氏有恩忠作祸，贾生无罪直为灾。贞魂误向崇山没，冤气疑从湘水回。毕竟成功何处是？五湖云月一帆开。月落清湘棹不喧，玉杯瑶瑟奠蘋蘩。谁令力制乘轩鹤，自取机沉在槛猿。位极乾坤三事贵，谤兴华夏一夫冤。宵衣旰食明天子，日伏青蒲不为言。,
分司东都寓居履道叨承川尹刘侍郎大夫恩知上,杜牧,命世须人瑞，匡君在岳灵。气和薰北陆，襟旷纳东溟。赋妙排鹦鹉，诗能继鶺鴒。蒲亲香案色，兰动粉闱馨。周孔传文教，萧曹授武经。家童谙禁掖，厩马识金铃。性与奸邪背，心因启沃冥。进贤光日月，诛恶助雷霆。阊阖开时召，《箫韶》奏处听。水精悬御幄，云母展宫屏。捧诏巡汧陇，飞书护井陉。先声威虎兕，余力活蟭螟。荣重秦军箭，功高汉将铭。戈鋋回紫塞，干戚散彤庭。顺美皇恩洽，扶颠国步宁。禹谟推掌诰，汤网属司刑。稚榻蓬莱掩，膺舟巩洛停。马群先去害，民籍更添丁。猾吏门长塞，豪家户不扃。四知台上镜，三惑镜中瓶。雅韵凭开匣，雄芒待发硎。火中胶绿树，泉下劚青萍。五岳期双节，三台空一星。凤池方注意，麟阁会图行。寒暑逾流电，光阴甚建瓴。散曹分已白，崇直眼由青。赐第成官舍，佣居起客亭。松筠侵巷陌，禾黍接郊垌。宿雨回为沼，春沙淀作汀。鱼罾栖翡翠，蛛网挂蜻蜓。迟晓河初转，伤秋露已零。梦余钟杳杳，吟罢烛荧荧。字小书难写，杯迟酒易醒。久贫惊早雁，多病放残萤。雪劲孤根竹，风雕数荚蓂。转喉空婀娜，垂手自娉婷。胫细摧新履，腰羸减旧鞓。海边慵逐臭，尘外怯吞腥。隐豹窥重巘，潜虬避浊泾。商歌如不顾，归棹越南。,
早秋,杜牧,疏雨洗空旷，秋标惊意新。大热去酷吏，清风来故人。尊酒酌未酌，晚花嚬不嚬。铢秤与缕雪，谁觉老陈陈。,
新柳,杜牧,无力摇风晓色新，细腰争妒看来频。绿荫未覆长堤水，金穗先迎上苑春。几处伤心怀远路，一枝和雨送行尘。东门门外多离别，愁杀朝朝暮暮人。,
惜春,杜牧,花开又花落，时节暗中迁。无计延春日，可能留少年。小丛初散蝶，高柳即闻蝉。繁艳归何处，满山啼杜鹃。,
正初奉酬歙州刺史邢群,杜牧,翠岩千尺倚溪斜，曾得严光作钓家。越嶂远分丁字水，腊梅迟见二年花。明时刀尺君须用，幽处田园我有涯。一壑风烟阳羡里，解龟休去路非赊。,
冬至日遇京使发寄舍弟,杜牧,远信初凭双鲤去，他乡正遇一阳生。尊前岂解愁家国，辇下唯能忆弟兄。旅馆夜忧姜被冷，暮江寒觉晏裘轻。竹门风过还惆怅，疑是松窗雪打声。,
送牛相公出镇襄州,杜牧,盛时常注意，南雍暂分茅。紫殿辞明主，岩廊别旧交。危幢侵碧雾，寒旆猎红旓。德业悬秦镜，威声隐楚郊。拜尘先洒泪，成厦昔容巢。遥仰沉碑会，鸳鸯玉佩敲。,
惜春,杜牧,春半年已除，其余强为有。即此醉残花，便同尝腊酒。怅望送春杯，殷勤扫花帚。谁为驻东流，年年长在手？,
偶作,杜牧,才子风流咏晓霞，倚楼吟住日初斜。惊杀东邻绣床女，错将黄晕压檀花。,
春申君,杜牧,烈士思酬国士恩，春申谁与快冤魂？三千宾客总珠履，欲使何人杀李园？,
题宣州开元寺,杜牧,南朝谢脁城，东吴最深处。亡国去如鸿，遗寺藏烟坞。楼飞九十尺，廊环四百柱。高高下下中，风绕松桂树。青苔照朱阁，白鸟两相语。溪声入僧梦，月色晖粉堵。阅景无旦夕，凭阑有今古。留我酒一樽，前山看春雨。,
晚泊,杜牧,帆湿去悠悠，停桡宿渡头。乱烟迷野岸，独鸟出中流。蓬雨延乡梦，江风阻暮秋。倘无身外事，甘老向扁舟。,
题孙逸人山居,杜牧,长悬青紫与芳枝，尘刹无应免别离。马上多于在家日，樽前堪忆少年时。关河客梦还乡远，雨雪山程出店迟。却羡高人终此老，轩车过尽不知谁。,
川守大夫刘公早岁寓居敦行里肆有题壁十韵,杜牧,旅馆当年葺，公才此日论。林繁轻竹祖，树暗惜桐孙。炼药藏金鼎，疏泉陷石盆。散科松有节，深薙草无根。龙卧池犹在，莺迁谷尚存。昔为扬子宅，今是李膺门。积学萤尝聚，微词凤早吞。百年明素志，三顾起新恩。雪耀冰霜冷，尘飞水墨昏。莫教垂露迹，岁晚杂苔痕。,
酬张祜处士见寄长句四韵,杜牧,七子论诗谁似公，曹刘须在指挥中。荐衡昔日知文举，乞火无人作蒯通。北极楼台长挂梦，西江波浪远吞空。可怜故国三千里，虚唱歌词满六宫。,
寄宣州郑谏议,杜牧,大夫官重醉江东，潇洒名儒振古风。文石陛前辞圣主，碧云天外作冥鸿。五言宁谢颜光禄，百岁须齐卫武公。再拜宜同丈人行，过庭交分有无同。,
醉题,杜牧,金镊洗霜鬓，银觥敌露桃。醉头扶不起，三丈日还高。,
奉送中丞姊夫俦自大理卿出镇江西叙事书怀因,杜牧,惟帝忧南纪，搜贤与大藩。梅仙调步骤，庾亮拂櫜鞬。一室何劳扫，三章自不冤。精明如定国，孤峻似陈蕃。灞岸秋犹嫩，蓝桥水始喧。红旓挂石壁，黑矟断云根。滕阁丹霄倚，章江碧玉奔。一声仙妓唱，千里暮江痕。私好初童稚，官荣见子孙。流年休挂念，万事至无言。玉辇君频过，冯唐将未论。佣书酬万债，竹坞问樊村。,
归家　一作赵嘏诗，题作《到家》。,杜牧,稚子牵衣问，归来何太迟？共谁争岁月，赢得鬓边丝？,
歙州卢中丞见惠名酝,杜牧,谁怜贱子启穷途，太守封来酒一壶。攻破是非浑似梦，削平身世有如无。醺醺若借嵇康懒，兀兀仍添宁武愚。犹念悲秋更分赐，夹溪红蓼映风蒲。,
自宣城赴官上京,杜牧,潇洒江湖十过秋，酒杯无日不迟留。谢公城畔溪惊梦，苏小门前柳拂头。千里云山何处好？几人襟韵一生休？尘冠挂却知闲事，终把蹉跎访旧游。,
将赴池州道中作,杜牧,青阳云水去年寻，黄绢歌诗出翰林。投辖暂停留酒客，绛帷斜系满松阴。妖人笑我不相问，道者应知归路心。南去南来尽乡国，月明秋水只沉沉。,
子规　一作李白诗，题作《宣城见杜鹃花》,杜牧,蜀地曾闻子规鸟，宣城又见杜鹃花。一叫一回肠一断，三春三月忆三巴。,
冬日五湖馆水亭怀别,杜牧,芦荻花多触处飞，独凭虚槛雨微微。寒林叶落鸟巢出，古渡浪高鱼艇稀。云抱四山终日在，草荒三径几时归。江城向暝东风急，一半乡愁闻捣衣。,
贻隐者,杜牧,回报隐居山，莫忧山兴阑。求人颜色尽，知道性情宽。信谱弹琴误，缘崖劚药难。东皋亦自给，殊愧远相安。,
秋夜与友人宿,杜牧,楚国同游过十霜，万重心事几堪伤。蒹葭露白莲塘浅，砧杵夜清河汉凉。云外山川归梦远，天涯歧路客愁长。寒城欲晓闻吹笛，犹卧东轩月满床。,
鸳鸯,杜牧,两两戏沙汀，长疑画不成。锦机争织样，歌曲爱呼名。好育顾栖息，堪怜泛浅清。凫鸥皆尔类，惟羡独含情。,
江上偶见绝句,杜牧,楚乡寒食橘花时，野渡临风驻彩旗。草色连云人去住，水纹如縠燕差池。,
洛阳,杜牧,文争武战就神功，时似开元天宝中。已建玄戈收相土，应回翠帽过离宫。侯门草满宜寒兔，洛浦沙深下塞鸿。疑有女蛾西望处，上阳烟树正秋风。,
送人,杜牧,鸳鸯帐里暖芙蓉，低泣关山几万重。明镜半边钗一股，此生何处不相逢？,
闺情代作,杜牧,梧桐叶落雁初归，迢递无因寄远衣。月照石泉金点冷，凤酣箫管玉声微。佳人刀杵秋风外，荡子从征梦寐希。遥望戍楼天欲晓，满城咚鼓白云飞。,
读韩杜集,杜牧,杜诗韩集愁来读，似倩麻姑痒处搔。天外凤凰谁得髓？无人解合续弦胶。,读书，赞美诗
江上偶见绝句,杜牧,楚江寒食橘花时，野渡临风驻彩旗。草色连云人去住，水纹如縠燕差池。,
长兴里夏日寄南邻避暑,杜牧,侯家大道傍，蝉噪树苍苍。开锁洞门远，卷帘官舍凉。栏围红药盛，架引绿萝长。永日一欹枕，故山云水乡。,
洛中二首,杜牧,柳动晴风拂路尘，年年宫阙锁浓春。一从翠辇无巡幸，老却蛾眉几许人？风吹柳带摇晴绿，蝶绕花枝恋暖香。多把芳菲泛春酒，直教愁色对愁肠。,
见刘秀才与池州妓别,杜牧,远风南浦万重波，未似生离别恨多。楚管能吹柳花怨，吴姬争唱竹枝歌。金钗横处绿云堕，玉箸凝时红粉和。待得枚皋相见日，自应妆镜笑蹉砣。,
栽竹,杜牧,本因遮日种，却似为溪移。历历羽林影，疏疏烟露姿。萧骚寒雨夜，敲劼晚风时。故国何年到，尘冠挂一枝。,
贻友人,杜牧,自是东西客，逢人又送人。不应相见老，只是别离频。度日还知暮，平生未识春。倘无迁谷分，归去养天真。,
忆归,杜牧,新城非故里，终日想柴扃。兴罢花还落，愁来酒欲醒。何人初发白？几处乱山青？远忆湘江上，渔歌对月听。,
酬许十三秀才兼依来韵,杜牧,多为裁诗步竹轩，有时凝思过朝昏。篇成敢道怀金璞，吟苦唯应似岭猿。迷兴每惭花月夕，寄愁长在别离魂。烦君把卷侵寒烛，丽句时传画戟门。,
寄卢先辈,杜牧,一从分首剑江滨，南国相思寄梦频。书去又逢商岭雪，信回应过洞庭春。关河日日悲长路，霄汉年年望后尘。愿指丹梯曾到处，莫教犹作独迷人。,
怀紫阁山,杜牧,学他趋世少深机，紫阁青霄半掩扉。山路远怀王子晋，诗家长忆谢玄晖。百年不肯疏荣辱，双鬓终应老是非。人道青山归去好，青山曾有几人归？,
中途寄友人,杜牧,道傍高木尽依依，落叶惊风处处飞。未到乡关闻早雁，独于客路授寒衣。烟霞旧想长相阻，书剑投人久不归。何日一名随事了？与君同采碧溪薇。,
宣州开元寺赠惟真上人,杜牧,曾与径山为小师，千年僧行众人知。夜深月色当禅处，斋后钟声到讲时。经雨绿苔侵古画，过秋红叶落新诗。劝君莫厌江城客，虽在风尘别有期。,
除官行至昭应闻友人出官因寄,杜牧,贱子来千里，明公去一麾。可能休涕泪，岂独感恩知。草木穷秋后，山川落照时。如何望故国，驱马却迟迟？,
题村舍,杜牧,三树稚桑春未到，扶床乳女午啼饥。潜销暗铄归何处？万指侯家自不知。,
寄李播评事,杜牧,子列光殊价，明时忍自高。宁无好舟楫，不泛恶风涛。大翼终难戢，奇锋且自韬。春来烟渚上，几净雪霜毫？,
寄唐州李玭尚书,杜牧,累代功勋照世光，奚胡闻道死心降。书功笔秃三千管，领节门排十六双。先揖耿弇声寂寂，今看黄霸事摐摐。时人欲识胸襟否？彭蠡秋连万里江。,
洛中送冀处士东游,杜牧,处士有儒术，走可挟车辀。坛宇宽帖帖，符彩高酋酋。不爱事耕稼，不乐干王侯。四十余年中，超超为浪游。元和五六岁，客于幽魏州。幽魏多壮士，意气相淹留。刘济愿跪履，田兴请建筹。处士拱两手，笑之但掉头。自此南走越，寻山入罗浮。愿学不死药，粗知其来由。却于童顶上，萧萧玄发抽。我作八品吏，洛中如系囚。忽遭冀处士，豁若登高楼。拂榻与之坐，十日语不休。论今星灿灿，考古寒飕飕。治乱掘根本，蔓延相牵钩。武事何骏壮，文理何优柔。颜回捧俎豆，项羽横戈矛。祥云绕毛发，高浪开咽喉。但可感鬼神，安能为献酬。好入天子梦，刻像来尔求。胡为去吴会，欲浮沧海舟。赠以蜀马棰，副之胡罽裘。饯酒载三斗，东郊黄叶稠。我感有泪下，君唱高歌酬。嵩山高万尺，洛水流千秋。往事不可问，天地空悠悠。四百年炎汉，三十代宗周。二三里遗堵，八九所高丘。人生一世内，何必多悲愁。歌阕解携去，信非吾辈流。,
忍死留别献盐铁裴相公二十叔,杜牧,贤相辅明主，苍生寿域开。青春辞白日，幽壤作黄埃。岂是无多士，偏蒙不弃才。孤坟三尺土，谁可为培栽？,
题安州浮云寺楼寄湖州张郎中,杜牧,去夏疏雨馀，同倚朱阑语。当时楼下水，今日到何处。恨如春草多，事与孤鸿去。楚岸柳何穷，别愁纷若絮。,
赠渔父,杜牧,芦花深泽静垂纶，月夕烟朝几十春。自说孤舟寒水畔，不曾逢着独醒人。,
赠宣州元处士,杜牧,陵阳北郭隐，身世两忘者。蓬蒿三亩居，宽于一天下。樽酒对不酌，默与玄相话。人生自不足，爱叹遭逢寡。,
题刘秀才新竹,杜牧,数茎幽玉色，晓夕翠烟分。声破寒窗梦，根穿绿藓纹。渐笼当槛日，欲碍入帘云。不是山阴客，何人爱此君？,
使回枉唐州崔司马书兼寄四韵因和,杜牧,清晨候吏把书来，十载离忧得暂开。痴叔去时还读《易》，仲容多兴索衔杯。人心计日殷勤望，马首随云早晚回。莫为霜台愁岁暮，潜龙须待一声雷。,
郡斋秋夜即事寄斛斯处士许秀才,杜牧,有客谁人肯夜过？独怜风景奈愁何。边鸿怨处迷霜久，庭树空来见月多。故国杳无千里信，彩弦时伴一声歌。驰心只待城乌晓，几对虚檐望白河。,
秋晚与沈十七舍人期游樊川不至,杜牧,邀侣以官解，泛然成独游。川光初媚日，山色正矜秋。野竹疏还密，岩泉咽复流。杜村连潏水，晚步见垂钩。,
题桐叶,杜牧,去年桐落故溪上，把笔偶题归燕诗。江楼今日送归燕，正是去年题叶时。叶落燕归真可惜，东流玄发且无期。笑筵歌席反惆怅，明月清风怆别离。庄叟彭殇同在梦，陶潜身世两相遗。一丸五色成虚语，石烂松薪更莫疑。哆侈不劳文似锦，进趋何必利如锥。钱神任尔知无敌，酒圣于吾亦庶几。江畔秋光蟾阁镜，槛前山翠茂陵眉。樽香轻泛数枝菊，檐影斜侵半局棋。休指宦游论巧拙，只将愚直祷神祇.三吴烟水平生念，宁向闲人道所之。,
忆游朱坡四韵,杜牧,秋草樊川路，斜阳覆盎门。猎逢韩嫣骑，树识馆陶园。带雨经荷沼，盘烟下竹村。如今归不得，自戴望天盆。,
东都送郑处诲校书归上都,杜牧,悠悠渠水清，雨霁洛阳城。槿堕初开艳，蝉闻第一声。故人容易去，白发等闲生。此别无多语，期君晦盛名。,
故洛阳城有感,杜牧,一片宫墙当道危，行人为汝去迟迟。筚圭苑里秋风后，平乐馆前斜日时。锢党岂能留汉鼎，清谈空解识胡儿。千烧万战坤灵死，惨惨终年鸟雀悲。,
愁,杜牧,聚散竟无形，回肠自结成。古今留不得，离别又潜生。降虏将军思，穷秋远客情。何人更憔悴，落第泣秦京？,
池州春送前进士蒯希逸,杜牧,芳草复芳草，断肠还断肠。自然堪下泪，何必更残阳。楚岸千万里，燕鸿三两行。有家归不得，况举别君觞。,
忆齐安郡,杜牧,平生睡足处，云梦泽南州。一夜风欺竹，连江雨送秋。格卑常汩汩，力学强悠悠。终掉尘中手，潇湘钓漫流。,
春日寄许浑先辈,杜牧,蓟北雁初去，湘南春又归。水流沧海急，人到白头稀。塞路尽何处？我愁当落晖。终须接鸳鹭，霄汉共高飞。,
并州道中,杜牧,行役我方倦，苦吟谁复闻？戍楼春带雪，边角暮吹云。极目无人迹，回头送雁群。如何遣公子？高卧醉醺醺。,
别怀,杜牧,相别徒成泣，经过总是空。劳生惯离别，夜梦苦西东。去路三湘浪，归程一片风。他年寄消息，书在鲤鱼中。,
寄李起居四韵,杜牧,楚女梅簪白雪姿，前溪碧水冻醪时。云罍心凸知难捧，凤管簧寒不受吹。南国剑眸能盼眄，侍臣香袖爱僛垂。自怜穷律穷途客，正劫孤灯一局棋。,
秋梦,杜牧,寒空动高吹，月色满清砧。残梦夜魂断，美人边思深。孤鸿秋出塞，一叶暗辞林。又寄征衣去，迢迢天外心。,
秋晚早发新定,杜牧,解印书千轴，重阳酒百缸。凉风满红树，晓月下秋江。岩壑会归去，尘埃终不降。悬缨未敢濯，严濑碧淙淙。,
题白蘋洲,杜牧,山鸟飞红带，亭薇拆紫花。溪光初透彻，秋色正清华。静处知生乐，喧中见死夸。无多珪组累，终不负烟霞。,
茶山下作,杜牧,春风最窈窕，日晓柳村西。娇云光占岫，健水鸣分溪。燎岩野花远，戛瑟幽鸟啼。把酒坐芳草，亦有佳人携。,
早春赠军事薛判官,杜牧,雪后新正半，春来四刻长。晴梅朱粉艳，嫩水碧罗光。弦管开双调，花钿坐两行。唯君莫惜醉，认取少年场。,
代吴兴妓春初寄薛军事,杜牧,雾冷侵红粉，春阴扑翠钿。自悲临晓镜，谁与惜流年？柳暗霏微雨，花愁黯淡天。金钗有几只，抽当酒家钱。,
秋日偶题,杜牧,荷花兼柳叶，彼此不胜秋。玉露滴初泣，金风吹更愁。绿眉甘弃坠，红脸恨飘流。叹息是游子，少年还白头。,
斫竹,杜牧,寺废竹色死，宦家宁尔留。霜根渐随斧，风玉尚敲秋。江南苦吟客，何处送悠悠。,
后池泛舟送王十秀才,杜牧,城日晚悠悠，弦歌在碧流。夕风飘度曲，烟屿隐行舟。问拍疑新令，怜香占彩球。当筵虽一醉，宁复缓离愁。,
江楼晚望,杜牧,湖山翠欲结蒙笼，汗漫谁游夕照中？初语燕雏知社日，习飞鹰隼识秋风。波摇珠树千寻拔，山凿金陵万仞空。不欲登楼更怀古，斜阳江上正飞鸿。,
蔷薇花,杜牧,朵朵精神叶叶柔，雨晴香拂醉人头。石家锦障依然在，闲倚狂风夜不收。,
陵阳送客,杜牧,南楼送郢客，西郭望荆门。凫鹄下寒渚，牛羊归远村。兰舟倚行棹，桂酒掩余樽。重此一留宿，前汀烟月昏。,
襄阳雪夜感怀,杜牧,往事起独念，飘然自不胜。前滩急夜响，密雪映寒灯。的的三年梦，迢迢一线縆。明朝楚山上，莫上最高层。,
咏歌圣德远怀天宝因题关亭长句四韵,杜牧,圣敬文思业太平，海寰天下唱歌行。秋来气势洪河壮，霜后精神泰华狞。广德者强朝万国，用贤无敌是长城。君王若悟治安论，安史何人敢弄兵？,
寄浙东韩乂评事,杜牧,一笑五云溪上舟，跳丸日月十经秋。鬓衰酒减欲谁泥，迹辱魂惭好自尤。梦寐几回迷蛱蝶，文章应广《畔牢愁》。无穷尘土无聊事，不得清言解不休。,
卜居招书侣,杜牧,忆昨未知道，临川每羡鱼。世途行处见，人事病来疏。微雨秋栽竹，孤灯夜读书。怜君亦同志，晚岁傍山居。,
秋夕有怀,杜牧,念远坐西阁，华池涵月凉。书回秋欲尽，酒醒夜初长。露白莲衣浅，风清蕙带香。前年此佳景，兰棹醉横塘。,
经古行宫,杜牧,台阁参差倚太阳，年年花发满山香。重门勘锁青春晚，深殿垂帘白日长。草色芊绵侵御路，泉声呜咽绕宫墙。先皇一去无回驾，红粉云环空断肠。,
寄沣州张舍人笛,杜牧,发匀肉好生春岭，截玉钻星寄使君。檀的染时痕半月，《落梅》飘处响穿云。楼中威凤倾冠听，沙上惊鸿掠水分。遥想紫泥封诏罢，夜深应隔禁墙闻。,
题青云馆,杜牧,虬蟠千仞剧羊肠，天府由来百二强。四皓有芝轻汉祖，张仪无地与怀王。云连帐影萝阴合，枕绕泉声客梦凉。深处会容高尚者，水苗三顷百株桑。,
宣州留赠,杜牧,红铅湿尽半罗裙，洞府人间手欲分。满面风流虽似玉，四年夫婿恰如云。当春离恨杯长满，倚柱关情日渐曛。为报眼波须稳当，五陵游宕莫知闻。,
送薛邽二首,杜牧,可怜走马骑驴汉，岂有风光肯占伊。只有三张最惆怅，下山回马尚迟迟。小捷风流已俊才，便将红粉作金台。明年未去池阳郡，更乞春时却重来。,
皇风,杜牧,仁圣天子神且武，内兴文教外披攘。以德化人汉文帝，侧身修道周宣王。迒蹊巢穴尽窒塞，礼乐刑政皆弛张。何当提笔侍巡狩，前驱白旆吊河湟。,
悲吴王城,杜牧,二月春风江上来，水精波动碎楼台。吴王宫殿柳含翠，苏小宅房花正开。解舞细腰何处往？能歌姹女逐谁回？千秋万古无消息，国作荒原人作灰。,
寄沈褒秀才,杜牧,晴河万里色如刀，处处浮云卧碧桃。仙桂茂时金镜晓，洛波飞处玉容高。雄如宝剑冲牛斗，丽似鸳鸯养羽毛。他日忆君何处望，九天香满碧萧骚。,
许七侍御弃官东归潇洒江南颇闻自适高秋企望,杜牧,天子绣衣吏，东吴美退居。有园同庾信，避事学相如。兰畹晴香嫩，筠溪翠影疏。江山九秋后，风月六朝余。锦帙开诗轴，青囊结道书。霜岩红薜荔，露沼白芙蕖。睡雨高梧密，棋灯小阁虚。冻醪元亮秫，寒鲙季鹰鱼。尘意迷今古，云情识卷舒。他年雪中棹，阳羡访吾庐。于义兴县，近有水榭。,
将出关宿层峰驿却寄李谏议,杜牧,孤驿在重阻，云根掩柴扉。数声暮禽切，万壑秋意归。心驰碧泉涧，目断青琐闱。明日武关外，梦魂劳远飞。,
重送王十,杜牧,分袂还应立马看，向来离思始知难。雁飞不见行尘灭，景下山遥极目寒。,
街西长句,杜牧,碧池新涨浴娇鸦，分锁长安富贵家。游骑偶同人斗酒，名园相倚杏交花。银鞦騕袅嘶宛马，绣鞅璁珑走钿车。一曲将军何处笛？连云芳树日初斜。,
出宫人二首,杜牧,闲吹玉殿昭华管，醉折梨园缥蒂花。十年一梦归人世，绛缕犹封系臂纱。平阳拊背穿驰道，铜雀分香下璧门。几向缀珠深殿里，妒抛羞态卧黄昏。,
池州废林泉寺,杜牧,废寺林溪上，颓垣倚乱峰。看栖归树鸟，犹想过山钟。石路寻僧去，此生应不逢。,
重送王十,杜牧,执袂还应立马看，向来离思始知难。雁飞不见行尘灭，景下山遥极目寒。,
洛阳长句二首,杜牧,草色人心相与闲，是非名利有无间。桥横落照虹堪画，树锁千门鸟自还。芝盖不来云杳杳，仙舟何处水潺潺。君王谦让泥金事，苍翠空高万岁山。天汉东穿白玉京，日华浮动翠光生。桥边游女珮环委，波底上阳金碧明。月锁名园孤鹤唳，川酣秋梦凿龙声。连昌绣岭行宫在，玉辇何时父老迎。,
芭蕉,杜牧,芭蕉为雨移，故向窗前种。怜渠点滴声，留得归乡梦。梦远莫归乡，觉来一翻动。,
宣州送裴坦判官往舒州时牧欲赴官归京,杜牧,日暖泥融雪半消，行人芳草马声骄。九华山路云遮寺，清弋江村柳拂桥。君意如鸿高的的，我心悬旆正摇摇。同来不得同归去，故国逢春一寂寥！,
句溪夏日送卢霈秀才归王屋山将欲赴举,杜牧,野店正纷泊，茧蚕初引丝。行人碧溪渡，系马绿杨枝。苒苒迹始去，悠悠心所期。秋山念君别，惆怅桂花时。,
早秋客舍,杜牧,风吹一片叶，万物已惊秋。独夜他乡泪，年年为客愁。别离何处尽？摇落几时休？不及磻溪叟，身闲长自由。,
书情,杜牧,谁家洛浦神，十四五来人？媚发轻垂额，香衫软着身。摘莲红袖湿，窥渌翠蛾频。飞鹊徒来往，平阳公主亲。,
丹水,杜牧,何事苦萦回，离肠不自裁。恨身随梦去，春态逐云来。沈定蓝光彻，喧盘粉浪开。翠岩三百尺，谁作子陵台。,
汉江,杜牧,溶溶漾漾白鸥飞，绿净春深好染衣。南去北来人自老，夕阳长送钓船归。,
过鲍溶宅有感,杜牧,寥落故人宅，今来身已亡。古苔封墨沼，深竹映书堂。秋色池馆静，雨声云水凉。无因展交道，日暮剖心肠。,
石池,杜牧,通竹引泉脉，泓澄深石盆。惊鱼翻藻叶，浴鸟上松根。残月留山影，高风耗水痕。谁家洗秋药，来往自开门。,
怀政禅师院,杜牧,山斋路几层，败衲学真乘。寒暑移双树，光阴尽一灯。风飘高竹雪，泉涨小池冰。莫讶频来此，修身欲到僧。,
初春雨中舟次和州横江裴使君见迎李赵二秀才,杜牧,芳草渡头微雨时，万株杨柳拂波垂。蒲根水暖雁初浴，梅径香寒蜂未知。辞客倚风吟暗淡，使君回马湿旌旗。江南仲蔚多情调，怅望春阴几首诗。,
秋霁寄远,杜牧,初霁独登赏，西楼多远风。横烟秋水上，疏雨夕阳中。高树下山鸟，平芜飞草虫。唯应待明月，千里与君同。,
题横江馆,杜牧,孙家兄弟晋龙骧，驰骋功名业帝王。至竟江山谁是主？苔矶空属钓鱼郎。,
梁秀才以早春旅次大梁将归郊扉言怀兼别示亦,杜牧,玉塞功犹阻，金门事已陈。世途皆扰扰，乡党尽循循。客道难投足，家声易发身。松篁标节晚，兰蕙吐词春。处困羞摇尾，怀忠壮犯鳞。宅临三楚水，衣带二京尘。敛迹愁山鬼，遗形慕谷神。采芝先避贵，栽橘早防贫。弦泛桐材响，杯澄糯醁醇。但寻陶令集，休献楚王珍。林密闻风远，池平见月匀。藤龛红婀娜，苔磴绿嶙峋。雪树交梁苑，冰河涨孟津。面邀文作友，心许德为邻。旅馆将分被，婴儿共洒巾。渭阳连汉曲，京口接漳滨。通塞时应定，荣枯理会均。儒流当自勉，妻族更谁亲？照瞩三光政，生成四气仁。磻溪有心者，垂白肯湮沦。,
寄内兄和州崔员外十二韵,杜牧,历阳崔太守，何日不含情。恩义同钟李，埙篪实弟兄。光尘能混合，擘画最分明。台阁仁贤誉，闺门孝友声。西方像教毁，南海绣衣行。金橐宁回顾，珠簟肯一枨。只宜裁密诏，何自取专城。进退无非道，徊翔必有名。好风初婉软，离思苦萦盈。金马旧游贵，桐庐春水生。雨侵寒牖梦，梅引冻醪倾。共祝中兴主，高歌唱太平。,
行经庐山东林寺,杜牧,离魂断续楚江壖，叶坠初红十月天。紫陌事多难暂息，青山长在好闲眠。方趋上国期干禄，未得空堂学坐禅。他岁若教如范蠡，也应须入五湖烟。,
代人寄远　六言二首,杜牧,河桥酒旆风软，候馆梅花雪娇。宛陵楼上瞪目，我郎何处情饶？绣领任垂蓬髻，丁香闲结春梢。剩肯新年归否？江南绿草迢迢。,
秋岸,杜牧,河岸微退落，柳影微雕疏。船上听呼稚，堤南趁漉鱼。数帆旗去疾，一艇箭回初。曾入相思梦，因凭附远书。,
怀吴中冯秀才　一作张祜诗，题作《枫桥》,杜牧,长洲苑外草萧萧，却算游城岁月遥。唯有别时今不忘，暮烟疏雨过枫桥。,
李侍郎于阳羡里富有泉石牧亦于阳羡粗有薄产,杜牧,冥鸿不下非无意，塞马归来是偶然。紫绶公卿今放旷，白头郎吏尚留连。终南山下抛泉洞，阳羡溪中买钓船。欲与明公操履杖，愿闻休去是何年。,
望少华三首,杜牧,身随白日看将老，心与青云自有期。今对晴峰无十里，世缘多累暗生悲。文字波中去不还，物情初与是非闲。时名竟是无端事，羞对灵山道爱山。眼看云鹤不相随，何况尘中事作为。好伴羽人深洞去，月前秋听玉参差。,
醉眠,杜牧,秋醪雨中熟，寒斋落叶中。幽人本多睡，更酌一樽空。,
洛中监察病假满送韦楚老拾遗归朝,杜牧,洛桥风暖细翻衣，春引仙官去玉墀。独鹤初冲太虚日，九牛新落一毛时。行开教化期君是，卧病神祇祷我知。十载丈夫堪耻处，朱云犹掉直言旗。,
猿,杜牧,月白烟青水暗流，孤猿衔恨叫中秋。三声欲断疑肠断，饶是少年今白头。,
即事黄州作,杜牧,因思上党三年战，闲咏周公七月诗。竹帛未闻书死节，丹青空见画灵旗。萧条井邑如鱼尾，早晚干戈识虎皮。莫笑一麾东下计，满江秋浪碧参差。,
夜泊桐庐先寄苏台卢郎中,杜牧,水槛桐庐馆，归舟系石根。笛吹孤戍月，犬吠隔溪村。十载违清裁，幽怀未一论。苏台菊花节，何处与开樽？,
八月十二日得替后移居霅溪馆因题长句四韵,杜牧,万家相庆喜秋成，处处楼台歌板声。千岁鹤归犹有恨，一年人住岂无情。夜凉溪馆留僧话，风定苏潭看月生。景物登临闲始见，愿为闲客此闲行。,
晓望,杜牧,独起望山色，水鸡鸣蓼洲。房星随月晓，楚木向云秋。曲渚疑江尽，平沙似浪浮。秦原在何处？泽国碧悠悠。,
独柳,杜牧,含烟一株柳，拂地摇风久。佳人不忍折，怅望回纤手。,
赠朱道灵,杜牧,刘根丹篆三千字，郭璞青囊两卷书。牛渚矶南谢山北，白云深处有岩居。,
台城曲二首,杜牧,整整复斜斜，隋旗簇晚沙。门外韩擒虎，楼头张丽华。谁怜容足地，却羡井中蛙。王颁兵势急，鼓下坐蛮奴。潋滟倪塘水，叉牙出骨须。干芦一炬火，回首是平芜。,
绿萝,杜牧,绿萝萦数匝，本在草堂间。秋色寄高树，昼阴笼近山。移花疏处过，劚药困时攀。日暮微风起，难寻旧径还。,
云梦泽,杜牧,日旗龙旆想飘扬，一索功高缚楚王。直是超然五湖客，未如终始郭汾阳。,
汴河怀古,杜牧,锦缆龙舟隋炀帝，平台复道汉梁王。游人闲起前朝念，《折柳》孤吟断杀肠。,
郑瓘协律,杜牧,广文遗韵留樗散，鸡犬图书共一船。自说江湖不归事，阻风中酒过年年。,
重题绝句一首,杜牧,邮亭寄人世，人世寄邮亭。何如自筹度，鸿路有冥冥。,
途中一绝,杜牧,镜中丝发悲来惯，衣上尘痕拂渐难。惆怅江湖钓竿手，却遮西日向长安。,
将赴京题陵阳王氏水居,杜牧,帘卷平芜接远天，暂宽行役到尊前。是非境里有闲日，荣辱尘中无了年。山簇暮云千野雨，江分秋水九条烟。马蹄不道贪西去，争向一声高树蝉。,
初上船留寄,杜牧,烟水本好尚，亲交何惨凄。况为珠履客，即泊锦帆堤。沙雁同船去，田鸦绕岸啼。此时还有味，必卧日从西。,
奉和仆射相公春泽稍愆圣君轸虑嘉雪忽降品汇,杜牧,飘来鸡树凤池边，渐压琼枝冻碧涟。银阙双高银汉里，玉山横列玉墀前。昭阳殿下风回急，承露盘中月彩圆。上相抽毫歌帝德，一篇风雅美丰年。,
重送,杜牧,手捻金仆姑，腰悬玉辘轳。爬头峰北正好去，系取可汗钳作奴。六宫虽念相如赋，其那防边重武夫！,
和宣州沈大夫登北楼书怀,杜牧,兵符严重辞金马，星剑光芒射斗牛。笔落青山飘古韵，帐开红旆照高秋。香连日彩浮绡幕，溪逐歌声绕画楼。可惜登临佳丽地，羽仪须去凤池游。,
早春阁下寓直萧九舍人亦直内署因寄书怀四韵,杜牧,御水初消冻，宫花尚怯寒。千峰横紫翠，双阙凭栏干。玉漏轻风顺，金茎淡日残。王乔在何处，清汉正骖鸾。,
早春题真上人院,杜牧,清羸已近百年身，古寺风烟又一春。寰海自成戎马地，唯师曾是太平人。,
今皇帝陛下一诏征兵不日功集河湟诸郡次第归,杜牧,捷书皆应睿谋期，十万曾无一镞遗。汉武惭夸朔方地，宣王休道太原师。威加塞外寒来早，恩入河源冻合迟。听取满城歌舞曲，凉州声韵喜参差。,
送故人归山,杜牧,三清洞里无端别，又拂尘衣欲卧云。看著挂冠迷处所，北山萝月在《移文》。,
送王侍御赴夏口座主幕,杜牧,君为珠履三千客，我是青衿七十徒。礼数全优知隗始，讨论常见念回愚。黄鹤楼前春水阔，一杯还忆故人无？,
重送,杜牧,手撚金仆姑，腰悬玉辘轳。爬头峰北正好去，系取可汗钳作奴。六宫虽念相如赋，其那防边重武夫。,
不饮赠酒,杜牧,细算人生事，彭殇共一筹。与愁争底事，要尔作戈矛？,
送杜顗赴润州幕,杜牧,少年才俊赴知音，丞相门栏不觉深。直到事人男子业，异乡加饭弟兄心。还须整理韦弦佩，莫独矜夸玳瑁簪。若去上元怀古去，谢安坟下与沉吟。,
书怀寄卢州,杜牧,谢山南畔州，风物最宜秋。太守悬金印，佳人敞画楼。凝缸暗醉夕，残月上汀洲。可惜当年鬓，朱门不得游。,
怅诗,杜牧,自是寻春去校迟，不须惆怅怨芳时。狂风落尽深红色，绿叶成阴子满枝。,描写春天
贺崔大夫崔正字,杜牧,内举无惭古所难，燕台遥想拂尘冠。登龙有路水不峻，一雁背飞天正寒。别夜酒余红烛短，映山帆去碧霞残。谢公楼下潺湲响，离恨诗情添几般。,
边上晚秋,杜牧,黑山南面更无州，马放平沙夜不收。风送孤城临晚角，一声声入客心愁。,
春怀,杜牧,年光何太急，倏忽又青春。明月谁为主？江山暗换人。莺花潜运老，荣乐渐成尘。遥忆朱门柳，别离应更频。,
隋堤柳,杜牧,夹岸垂杨三百里，只应图画最相宜。自嫌流落西归疾，不见东风二月时。,
鸦,杜牧,扰扰复翻翻，黄昏扬冷烟。毛欺皇后发，声感楚姬弦。蔓垒盘风下，霜林接翅眠。只如西旅样，头白岂无缘。,
折菊,杜牧,篱东菊径深，折得自孤吟。雨中衣半湿，拥鼻自知心。,
骕骦坂,杜牧,荆州一万里，不如蒯易度。仰首望飞鸣，伊人何异趣？,
哭李给事中敏,杜牧,阳陵郭门外，陂阤丈五坟。九泉如结友，兹地好埋君。,
哭韩绰,杜牧,平明送葬上都门，绋翣交横逐去魂。归来冷笑悲身事，唤妇呼儿索酒盆。,
新定途中,杜牧,无端偶效张文纪，下杜乡园别五秋。重过江南更千里，万山深处一孤舟。,
送苏协律从事振武,杜牧,琴尊诗思劳，更欲学龙韬。王粲暂投笔，吕虔初佩刀。夜吟关月苦，秋望塞云高。去去从军乐，雕飞岱马豪。,
除官赴阙商山道中绝句,杜牧,水叠鸣珂树如帐，长杨春殿九门珂。我来惆怅不自决，欲去欲住终如何？,
途中作,杜牧,绿树南阳道，千峰势远随。碧溪风澹态，芳树雨余姿。野渡云初暖，征人袖半垂。残花不一醉，行乐是何时？,
留题李侍御书斋,杜牧,曾话平生志，书斋几见留。道孤心易感，恩重力难酬。独立千峰晚，频来一叶秋。鸡鸣应有处，不学泪空流。,
送李群玉赴举,杜牧,故人别来面如雪，一榻拂云秋影中。玉白花红三百首，五陵谁唱与春风？,
送薛种游湖南,杜牧,贾傅松醪酒，秋来美更香。怜君片云思，一棹去潇湘。,
题元处士高亭,杜牧,水接西江天外声，小斋松影拂云平。何人教我吹长笛，与倚春风弄月明。,
送陆洿郎中弃官东归,杜牧,少微星动照春云，魏阙衡门路自分。倏去忽来应有意，世间尘土谩疑君。,
寄远人,杜牧,终日求人卜，回回道好音。那时离别后，入梦到如今。,
见穆三十宅中庭梅榴花谢,杜牧,矜红掩素似多才，不待樱桃不逐梅。春到未曾逢宴赏，雨余争解免低徊。巧穷南国千般艳，趁得东风二月开。堪恨王孙浪游去，落英狼藉始归来。,
洛阳秋夕,杜牧,泠泠寒水带霜风，更在天桥夜景中。清禁漏闲烟树寂，月轮移在上阳宫。,
赠猎骑,杜牧,已落双雕血尚新，鸣鞭走马又翻身。凭君莫射南来雁，恐有家书寄远人。,
和令狐侍御赏蕙草,杜牧,寻常诗思巧如春，又喜幽亭蕙草新。本是馨香比君子，绕栏今更为何人？,
陕州醉赠裴四同年,杜牧,凄风洛下同羁思，迟日棠阴得醉歌。自笑与君三岁别，头衔依旧鬓丝多。,
破镜,杜牧,佳人失手镜初分，何日团圆再会君？今朝万里秋风起，山北山南一片云。,
长安雪后,杜牧,秦陵汉苑参差雪，北阙南山次第春。车马满城原上去，岂知惆怅有闲人。,
杏园,杜牧,夜来微雨洗芳尘，公子骅骝步贴匀。莫怪杏园憔悴去，满城多少插花人。,
羊栏浦夜陪宴会,杜牧,戈槛营中夜未央，雨沾云惹侍襄王。球来香袖依稀暖，酒凸觥心泛滟光。红弦高紧声声急，珠唱铺圆袅袅长。自比诸生最无取，不知何处亦升堂？,
江南怀古,杜牧,车书混一业无穷，井邑山川今古同。戊辰年向金陵过，惆怅闲吟忆庾公。,
牧陪昭应卢郎中在江西宣州佐今吏部沈公幕罢,杜牧,燕雁下扬州，凉风柳陌愁。可怜千里梦，还是一年秋。宛水环朱槛，章江敞碧流。谬陪吾益友，祗事我贤侯。印组萦光马，锋芒看解牛。井闾安乐易，冠盖惬依投。政简稀开阁，功成每运筹。送春经野坞，迟日上高楼。玉裂歌声断，霞飘舞带收。泥情斜拂印，别脸小低头。日晚花枝烂，红凝粉彩稠。未曾孤酩酊，剩肯只淹留。重德俄征宠，诸生苦宦游。分途之绝国，洒泪拜行辀。聚散真漂梗，光阴极转邮。铭心徒历历，屈指尽悠悠。君作烹鲜用，谁膺仄席求？卷怀能愤悱，卒岁且优游。去矣时难遇，沽哉价莫酬。满枝为鼓吹，衷甲避戈矛。隋帝宫荒草，秦王土一丘。相逢好大笑，除此总云浮。,
怀归,杜牧,尘埃终日满窗前，水态云容思浩然。争得便归湘浦去，却持竿上钓鱼船。,
伤友人悼吹箫妓,杜牧,玉箫声断没流年，满目春愁陇树烟。艳质已随云雨散，凤楼空锁月明天。,
访许颜,杜牧,门近寒溪窗近山，枕山流水日潺潺。长嫌世上浮云客，老向尘中不解颜。,
青冢,杜牧,青冢前头陇水流，燕支山上暮云秋。蛾眉一坠穷泉路，夜夜孤魂月下愁。,
池州清溪,杜牧,弄溪终日到黄昏，照数秋来白发根。何物赖君千遍洗，笔头尘土渐无痕。,
嘲妓（牧罢宣州幕，经陕，有酒纠妓肥硕，牧,杜牧,盘古当时有远孙，尚令今日逞家门。一车白土将泥项，十幅红旗补破裈。瓦官寺里逢行迹，华岳山前见掌痕。不须惆怅忧难嫁，待与将书问乐坤。,
重登科,杜牧,星汉离宫月出轮，满街含笑绮罗春。花前每被青蛾问，何事重来只一人？,
将赴湖州留题亭菊,杜牧,陶菊手自种，楚兰心有期。遥知渡江日，正是撷芳时。,
题水西寺,杜牧,三日去还住，一生焉再游。含情碧溪水，重上粲公楼。,
赠别宣州崔群相公,杜牧,衰散相逢洛水边，却思同在紫薇天。尽将舟楫板桥去，早晚归来更济川。,
商山麻涧,杜牧,云光岚彩四面合，柔柔垂柳十余家。雉飞鹿过芳草远，牛巷鸡埘春日斜。秀眉老父对樽酒，茜袖女儿簪野花。征车自念尘土计，惆怅溪边书细沙。,田园诗
重到襄阳哭亡友韦寿朋,杜牧,故人坟树立秋风，伯道无儿迹更空。重到笙歌分散地，隔江吹笛月明中。,
和州绝句,杜牧,江湖醉渡十年春，牛渚山边六问津。历阳前事知何实，高位纷纷见陷人。,
秋晚怀茅山石涵村舍,杜牧,十亩山田近石涵，村居风俗旧曾谙。帘前白艾惊春燕，篱上青桑待晚蚕。云暖采茶来岭北，月明沽酒过溪南。陵阳秋尽多归思，红树萧萧覆碧潭。,
汴河阻冻,杜牧,千里长河初冻时，玉珂瑶佩响参差。浮生恰似冰底水，日夜东流人不知。,
有怀重送斛斯判官,杜牧,苍苍烟月满川亭，我有劳歌一为听。将取离魂随白骑，三台星里拜文星。,
寄牛相公,杜牧,汉水横冲蜀浪分，危楼点的拂孤云。六年仁政讴歌去，柳远春堤处处闻。,
斑竹筒簟,杜牧,血染斑斑成锦纹，昔年遗恨至今存。分明知是湘妃泣，何忍将身卧泪痕。,
别沈处士,杜牧,旧事参差梦，新程逦迤秋。故人如见忆，时到寺东楼。,
留赠,杜牧,舞靴应任闲人看，笑脸还须待我开。不用镜前空有泪，蔷薇花谢即归来。,
留诲曹师等诗,杜牧,万物有丑好，各一姿状分。唯人即不尔，学与不学论。学非探其花，要自拔其根。孝友与诚实，而不忘尔言。根本既深实，柯叶自滋繁。念尔无忽此，期以庆吾门。,
别家,杜牧,初岁娇儿未识爷，别爷不拜手吒叉。拊头一别三千里，何日迎门却到家？,
赠终南兰若僧,杜牧,北阙南山是故乡，两枝仙桂一时芳。休公都不知名姓，始觉禅门气味长。,
方响,杜牧,数条秋水挂琅玕，玉手丁当怕夜寒。曲尽连敲三四下，恐惊珠泪落金盘。,
奉和白相公圣德和平致兹休运岁终功就合咏盛,杜牧,行看腊破好年光，万寿南山对未央。黠戛可汗修职贡，文思天子复河湟。应须日御西巡狩，不假星弧北射狼。吉甫裁诗歌盛业，一篇江汉美宣王。,
闻庆州赵纵使君与党项战中箭身死长句,杜牧,将军独乘铁骢马，榆溪战中金仆姑。死绥却是古来有，骁将自惊今日无。青史文章争点笔，朱门歌舞笑捐躯。谁知我亦轻生者，不得君王丈二殳。,
后池泛舟送王十,杜牧,相送西郊暮景和，青苍竹外绕寒波。为君蘸甲十分饮，应见离心一倍多。,
奉陵宫人,杜牧,相如死后无词客，延寿亡来绝画工。玉颜不是黄金少，泪滴秋山入寿宫。,
寄东塔僧,杜牧,初月微明漏白烟，碧松梢外挂青天。西风静起传深业，应送愁吟入夜蝉。,
瑶瑟,杜牧,玉仙瑶瑟夜珊珊，月过楼西桂烛残。风景人间不如此，动摇湘水彻明寒。,
别王十后遣京使累路附书,杜牧,重关晓度宿云寒，羸马缘知步步难。此信的应中路见，乱山何处拆书看？,
许秀才至辱李蕲州绝句问断酒之情因寄,杜牧,有客南来话所思，故人遥枉醉中诗。暂因微疾须防酒，不是欢情减旧时。,
送张判官归兼谒鄂州大夫,杜牧,处士闻名早，游秦献疏回。腹中书万卷，身外酒千杯。江雨春波阔，园林客梦催。今君拜旌戟，凛凛近霜台。,
将赴宣州留题扬州禅智寺,杜牧,故里溪头松柏双，来时尽日倚松窗。杜陵隋苑已绝国，秋晚南游更渡江。,
春日古道傍作,杜牧,万古荣华旦暮齐，楼台春尽草萋萋。君看陌上何人墓，旋化红尘送马蹄？,
游池州林泉寺金碧洞,杜牧,袖拂霜林下石棱，潺湲声断满溪冰。携茶腊月游金碧，合有文章病茂陵。,
游边,杜牧,黄沙连海路无尘，边草长枯不见春。日暮拂云堆下过，马前逢著射雕人。,
入茶山下题水口草市绝句,杜牧,倚溪侵岭多高树，夸酒书旗有小楼。惊起鸳鸯岂无恨，一双飞去却回头。,
隋宫春,杜牧,龙舟东下事成空，蔓草萋萋满故宫。亡国亡家为颜色，露桃犹自恨春风。,
江楼,杜牧,独酌芳春酒，登楼已半醺。谁惊一行雁，冲断过江云？,
山石榴,杜牧,似火山榴映小山，繁中能薄艳中闲。一朵佳人玉钗上，只疑烧却翠云鬟。,
村舍燕,杜牧,汉宫一百四十五，多下珠帘闭琐窗。何处营巢夏将半，茅檐烟里语双双。,
醉后题僧院,杜牧,离心忽忽复凄凄，雨晦倾瓶取醉泥。可羡高僧共心语，一如携稚往东西。,
见吴秀才与池妓别因成绝句,杜牧,红烛短时羌笛怨，清歌咽处蜀弦高。万里分飞两行泪，满江寒雨正萧骚。,
题新定八松院小石,杜牧,雨滴珠玑碎，苔生紫翠重。故关何日到？且看小三峰。,
西山草堂,杜牧,何处人事少？西峰旧草堂。晒书秋日晚，洗药石泉香。后岭有微雨，北窗生晓凉。徒劳问归路，峰叠绕家乡。,
书怀寄中朝往还,杜牧,平生自许少尘埃，为吏尘中势自回。朱绂久惭官借与，白头还叹老将来。须知世路难轻进，岂是君门不大开。霄汉几多同学伴，可怜头角尽卿材。,
贵游,杜牧,朝回珮马草萋萋，年少恩深卫霍齐。斧钺旧威龙塞北，池台新赐凤城西。门通碧树开金锁，楼对青山倚玉梯。南陌行人尽回首，笙歌一曲暮云低。,
将赴京留赠僧院,杜牧,九衢尘土递追攀，马迹轩车日暮间。玄发尽惊为客换，白头曾见几人闲？空悲浮世云无定，多感流年水不还。谢却从前受恩地，归来依止叩禅关。,
金谷怀古,杜牧,凄凉遗迹洛川东，浮世荣枯万古同。桃李香消金谷在，绮罗魂断玉楼空。往年人事伤心外，今日风光属梦中。徒想夜泉流客恨，夜泉流恨恨无穷。,
帘,杜牧,徒云逢剪削，岂谓见偏装。凤节轻雕日，鸾花薄饰香。问屏何屈曲，怜帐解周防。下溃金阶露，斜分碧瓦霜。沉沉伴春梦，寂寂侍华堂。谁见昭阳殿，真珠十二行。,
题张处士山庄一绝,杜牧,好鸟疑敲磬，风蝉认轧筝。修篁与嘉树，偏倚半岩生。,
倡楼戏赠,杜牧,细柳桥边深半春，缬衣帘里动香尘。无端有寄闲消息，背插金钗笑向人。,
中丞业深韬略志在功名再奉长句一篇兼有咨劝,杜牧,樯似邓林江拍天，越香巴锦万千千。滕王阁上《柘枝》鼓，徐孺亭西铁轴船。八部元侯非不贵，万人师长岂无权。要君严重疏欢乐，犹有河湟可下鞭。,
寄题宣州开元寺,杜牧,松寺曾同一鹤栖，夜深台殿月高低。何人为倚东楼柱，正是千山雪涨溪。,
登九峰楼,杜牧,晴江滟滟含浅沙，高低绕郭滞秋花。牛歌鱼笛山月上，鹭渚鹙梁溪日斜。为郡异乡徒泥酒，杜陵芳草岂无家。白头搔杀倚柱遍，归棹何时闻轧鸦？,
醉赠薛道封,杜牧,饮酒论文四百刻，水分云隔二三年。男儿事业知公有，卖与明君直几钱？,
及第后寄长安故人,杜牧,东都放榜未花开，三十三人走马回。秦地少年多办酒，已将春色入关来。,
过魏文贞公宅,杜牧,蟪蛄宁与雪霜期，贤哲难教俗士知。可怜贞观太平后，天且不留封德彝。,
对花微疾不饮呈坐中诸公,杜牧,花前虽病亦提壶，数调持觞兴有无？尽日临风羡人醉，雪香空伴白髭须。,
酬王秀才桃花园见寄,杜牧,桃满西园淑景催，几多红艳浅深开。此花不逐溪流出，晋客无因入洞来。,
赠李处士长句四韵,杜牧,玉函怪牒锁灵篆，紫洞香风吹碧桃。老翁四目牙爪利，掷火万里精神高。霭霭祥云随步武，累累秋冢叹蓬蒿。三山朝去应非久，姹女当窗绣羽袍。,
押兵甲发谷口寄诸公,杜牧,晓涧青青桂色孤，楚人随玉上天衢。水辞谷口山寒少，今日风头校暖无？,
龙丘途中二首,杜牧,汉苑残花别，吴江盛夏来。唯看万树合，不见一枝开。水色绕湘浦，滩声怯建溪。泪流回月上，可得更猿啼？,
过田家宅,杜牧,安邑南门外，谁家板筑高。奉诚园里地，墙缺见蓬蒿。,
江南送左师,杜牧,江南为客正悲秋，更送吾师古渡头。惆怅不同尘土别，水云踪迹去悠悠。,
大梦上人自庐峰回,杜牧,行脚寻常到寺稀，一枝藜杖一禅衣。开门满院空秋色，新向庐峰过夏归。,
睦州四韵,杜牧,州在钓台边，溪山实可怜。有家皆掩映，无处不潺湲。好树鸣幽鸟，晴楼入野烟。残春杜陵客，中酒落花前。,
闲题,杜牧,男儿所在即为家，百镒黄金一朵花。借问春风何处好？绿杨深巷马头斜。,
不饮赠官妓,杜牧,芳草正得意，汀洲日欲西。无端千树柳，更拂一条溪。几朵梅堪折，何人手好携。谁怜佳丽地，春恨却凄凄。,
醉倒,杜牧,日晴空乐下仙云，俱在凉亭送使君。莫辞一盏即相请，还是三年更不闻。,
题敬爱寺楼,杜牧,暮景千山雪，春寒百尺楼。独登还独下，谁会我悠悠？,
送刘秀才归江陵,杜牧,彩服鲜华觐渚宫，鲈鱼新熟别江东。刘郎浦夜侵船月，宋玉亭春弄袖风。落落精神终有立，飘飘才思杳无穷。谁人世上为金口，借取明时一荐雄？,
南楼夜,杜牧,玉管金樽夜不休，如悲画短惜年流。歌声袅袅彻清夜，月色娟娟当翠楼。枕上暗惊垂钓梦，灯前偏起别家愁。思量今日英雄事，身到簪裾已白头。,
不寝,杜牧,到晓不成梦，思量堪白头。多无百年命，长有万般愁。世路应难尽，营生卒未休。莫言名与利，名利是身仇。,
暝投云智寺渡溪不得却取沿江路往,杜牧,双岩泻一川，回马断桥前。古庙阴风地，寒钟暮雨天。沙虚留虎迹，水滑带龙涎。却下临江路，潮深无渡船。,
初春有感寄歙州邢员外,杜牧,雪涨前溪水，啼声已绕滩。梅衰未减态，春嫩不禁寒。迹去梦一觉，年来事百般。闻君亦多感，何处倚阑干？,
寄崔钧,杜牧,缄书报子玉，为我谢平津。自愧扫门士，谁为乞火人。词臣陪羽猎，战将骋骈邻。两地差池恨，江汀醉送君。,
送荔浦蒋明府赴任,杜牧,路长春欲尽，歌怨酒初酣。白社莲宫北，青袍桂水南。驿行盘鸟道，船宿避龙潭。真得诗人趣，烟霞处处谙。,
旅怀作,杜牧,促促因吟昼短诗，朝惊秾色暮空枝。无情春色不长久，有限年光多盛衰。往事只应随梦里，劳生何处是闲时？眼前扰扰日一日，暗送白头人不知。,
送卢秀才一绝,杜牧,春濑与烟远，送君孤棹开。潺湲如不改，愁更钓鱼来。,
和严恽秀才落花,杜牧,共惜流年留不得，且环流水醉流杯。无情红艳年年盛，不恨凋零却恨开。,
过大梁闻河亭方宴赠孙子端,杜牧,梁园纵玩归应少，赋雪搜才去必频。板路岂缘无罚酒，不教客右更添人。,
宣州开元寺南楼,杜牧,小楼才受一床横，终日看山酒满倾。可惜和风夜来雨，醉中虚度打窗声。,
长安晴望,杜牧,翠屏山对凤城开，碧落摇光霁后来。回识六龙巡幸处，飞烟闲绕望春台。,
寄杜子二首,杜牧,不识长杨事北胡，且教红袖醉来扶。狂风烈焰虽千尺，豁得平生俊气无？武牢关吏应相笑，个里年年往复来。若问使君何处去，为言相忆首长回。,
卢秀才将出王屋高步名场江南相逢赠别,杜牧,王屋山人有古文，欲攀青桂弄氛氲。将携健笔干明主，莫向仙坛问白云。驰逐宁教争处让，是非偏忌众人分。交游话我凭君道，除却鲈鱼更不闻。,
送刘三复郎中赴阙,杜牧,横溪辞寂寞，金马去追游。好是鸳鸯侣，正逢霄汉秋。玉珂声琐琐，锦帐梦悠悠。微笑知今是，因风谢钓舟。,
雪晴访赵嘏街西所居三韵,杜牧,命代风骚将，谁登李杜坛。少陵鲸海动，翰苑鹤天寒。今日访君还有意，二条冰雪独来看。,
寝夜,杜牧,蛩唱如波咽，更深似水寒。露华惊弊褐，灯影挂尘冠。故国初离梦，前溪更下滩。纷纷毫发事，多少宦游难。,
偶呈郑先辈,杜牧,不语亭亭俨薄妆，画裙双凤郁金香。西京才子旁看取，何似乔家那窈娘？,
柳绝句,杜牧,数树新开翠影齐，倚风情态被春迷。依依故国樊川恨，半掩村桥半拂溪。,
还俗老僧,杜牧,雪发不长寸，秋寒力更微。独寻一径叶，犹挈衲残衣。日暮千峰里，不知何处归。,
金陵,杜牧,始发碧江口，旷然谐远心。风清舟在鉴，日落水浮金。瓜步逢潮信，台城过雁音。故乡何处是？云外即乔林。,
行次白沙馆先寄上河南王侍郎,杜牧,夜程何处宿？山叠树层层。孤馆闲秋雨，空堂停曙灯。歌惭渔浦客，诗学雁门僧。此意无人识，明朝见李膺。,
题寿安县甘棠馆御沟,杜牧,一渠东注芳华苑，苑锁池塘百岁空。水殿半倾蟾口涩，为谁流下蓼花中？,
越中,杜牧,石城花暖鹧鸪飞，征客春帆秋不归。犹自保郎心似石，绫梭夜夜织寒衣。,
贻迁客,杜牧,无机还得罪，直道不伤情。微雨昏山色，疏笼闭鹤声。闲居多野客，高枕见江城。门外长溪水，怜君又濯缨。,
寄珉笛与宇文舍人,杜牧,调高银字声还侧，物比柯亭韵校奇。寄与玉人天上去，桓将军见不教吹。,
江上逢友人,杜牧,故国归人酒一杯，暂停兰棹共裴回。村连三峡暮云起，潮送九江寒雨来。已作相如投赋计，还凭殷浩寄书回。到时若见东篱菊，为问经霜几度开。,
入商山,杜牧,早入商山百里云，蓝溪桥下水声分。流水旧声人旧耳，此回呜咽不堪闻。,
有寄,杜牧,云阔烟深树，江澄水浴秋。美人何处在？明月万山头。,
和裴杰秀才新樱桃,杜牧,新果真琼液，人应宴紫兰。圆疑窃龙颔，色已夺鸡冠。远火微微辨，繁星历历看。茂先知味好，曼倩恨偷难。忍用烹酥酪，从将玩玉盘。流年如可驻，何必九华丹。,
赠张祜,杜牧,诗韵一逢君，平生称所闻。粉毫唯画月，琼尺只裁云。黥阵人人慑，秋星历历分。数篇留别我，羞杀李将军。,
残春独来南亭因寄张祜,杜牧,暖云如粉草如茵，独步长堤不见人。一岭桃花红锦黦，半溪山水碧罗新。高枝百舌犹欺鸟，带叶梨花独送春。仲蔚欲知何处在，苦吟林下拂诗尘。,
入关,杜牧,东西南北数衢通，曾取江西径过东。今日更寻南去路，未秋应有北归鸿。,
送王十至褒中因寄尚书,杜牧,阙下经年别，人间两地情。坛场新汉将，烟月古隋城。雁去梁山远，云高楚岫明。君家荷藕好，缄恨寄遥程。,
闻角,杜牧,晓楼烟槛出云霄，景下林塘已寂寥。城角为秋悲更远，护霜云破海天遥。,
重送绝句,杜牧,绝艺如君天下少，闲人似我世间无。别后竹窗风雪夜，一灯明暗覆吴图。,
冬日题智门寺北楼,杜牧,满怀多少是恩酬，未见功名已白头。不为寻山试筋力，岂能寒上背云楼。,
宿长庆寺,杜牧,南行步步远浮尘，更近青山昨夜邻。高铎数声秋撼玉，霁河千里晓横银。红蕖影落前池净，绿稻香来野径频。终日官闲无一事，不妨长醉是游人。,
登沣州驿楼寄京兆韦尹,杜牧,一话涔阳旧使君，郡人回首望青云。政声长与江声在，自到津楼日夜闻。,
道一大尹存之学士庭美学士简于圣明,杜牧,自致霄汉皆与舍弟昔年还往牧支离穷悴窃于一麾书美歌诗兼自言志因成长句四韵呈上三君子九金神鼎重丘山，五玉诸侯杂佩环。星座通霄狼鬣暗，戍楼吹笛虎牙闲。斗间紫气龙埋狱，天上洪炉帝铸颜。若念西河旧交友，鱼符应许出函关。,
寄浙西李判官,杜牧,燕台上客意何如？四五年来渐渐疏。直道莫抛男子业，遭时还与故人书。青云满眼应骄我，白发浑头少恨渠。唯念贤哉崔大让，可怜无事不歌鱼。,
见宋拾遗题名处感而成诗,杜牧,窜逐穷荒与死期，饿唯蒿藿病无医。怜君更抱重泉恨，不见崇山谪去时。,
池州李使君没后十一日处州新命始到后见归妓,杜牧,缙云新命诏初行，才是孤魂寿器成。黄壤不知新雨露，粉书空换旧铭旌。巨卿哭处云空断，阿骛归来月正明。多少四年遗爱事，乡闾生子李为名。,
兰溪,杜牧,兰溪春尽碧泱泱，映水兰花雨发香。楚国大夫憔悴日，应寻此路去潇湘。,
长安夜月,杜牧,寒光垂静夜，皓彩满重城。万国尽分照，谁家无此明？古槐疏影薄，仙桂动秋声。独有长门里，蛾眉对晓晴。,
伤猿,杜牧,独折南园一朵梅，重寻幽坎已生苔。无端晚吹惊高树，似袅长枝欲下来。,
黄州竹径,杜牧,竹浊蟠小径，屈折斗蛇来。三年得归去，知绕几千回？,
闻范秀才自蜀游江湖,杜牧,蜀道下湘渚，客帆应不迷。江分三峡响，山并九华齐。秋泊雁初宿，夜吟猿乍啼。归时慎行李，莫到石城西。,
送大昱禅师　一作许浑诗。,杜牧,禅床深竹里，心与径山期。结社多高客，登坛尽小师。早秋归寺远，新雨上滩迟。别后江云碧，南斋一首诗。,
咏袜,杜牧,钿尺裁量减四分，纤纤玉笋裹轻云。五陵年少欺他醉，笑把花前出画裙。,
醉后呈崔大夫,杜牧,谢傅秋凉阅管弦，徒教贱子侍华筵。溪头正雨归不得，辜负东窗一觉眠。,
梦中语,杜牧,辞春不及秋，昆脚与皆头。,
李和鼎,杜牧,鵩鸟飞来庚子直，谪去日蚀辛卯年。由来枉死贤才事，消长相持势自然。,
题池州贵池亭,杜牧,势比凌歊宋武台，分明百里远帆开。蜀江雪浪西江满，强半春寒去却来。,
宿东横山濑,杜牧,孤舟路渐赊，时见碧桃花。溪雨滩声急，岩风树势斜。猕猴悬弱柳，鸂鶒睡横楂。漫向仙林宿，无人识阮家。,
旧游,杜牧,闲吟芍药诗，惆望久嚬眉。盼眄回眸远，纤衫整髻迟。重寻春昼梦，笑把浅花枝。小市长陵住，非郎谁得知。,
骕骦骏,杜牧,瑶池罢游宴，良乐委尘沙。遭遇不遭遇，盐车与鼓车。,
渡吴江,杜牧,堠馆人稀夜更长，姑苏城远树苍苍。江湖潮落高楼迥，河汉秋归广殿凉。月转碧梧移鹊影，露低红草湿萤光。文园诗侣应多思，莫醉笙歌掩华堂。,
送赵十二赴举,杜牧,省事却因多事力，无心翻似有心来。秋风郡阁残花在，别后何人更一杯？,
鵁鶄,杜牧,芝茎抽绀趾，清唳掷金梭。日翅闲张锦，风池去罥罗。静眠依翠荇，暖戏折高荷。山阴岂无尔，茧字换群鹅。,
黄州偶见作,杜牧,朔风高紧掠河楼，白鼻騧郎白罽裘。有个当垆明似月，马鞭斜揖笑回头。,
罢钟陵幕吏十三年来泊湓浦感旧为诗,杜牧,青梅雨中熟，樯倚酒旗边。故国残春梦，孤舟一褐眠。摇摇远堤柳，暗暗十程烟。南奏钟陵道，无因似昔年。,
寄桐江隐者　一作许浑诗。,杜牧,潮去潮来洲渚春，山花如绣草如茵。严陵台下桐江水，解钓鲈鱼能几人？,
春尽途中,杜牧,田园不事来游宦，故国谁教尔别离？独倚关亭还把酒，一年春尽送春时。,
途中逢故人话西山读书早曾游览,杜牧,西岩曾到读书堂，穿竹行莎十里强。湖上梦馀波滟滟，岭头愁断路茫茫。经过事寄烟霞远，名利尘随日月长。莫道少年头不白，君看潘岳几茎霜。,
题商山四皓庙一绝,杜牧,吕氏强梁嗣子柔，我于天性岂恩仇。南军不袒左边袖，四老安刘是灭刘。,
宫词二首,杜牧,蝉翼轻绡傅体红，玉肤如醉向春风。深宫锁闭犹疑惑，更取丹沙试辟宫。监宫引出暂开门，随例须朝不是恩。银钥却收金锁合，月明花落又黄昏。,
走笔送杜十三归京,杜牧,烟鸿上汉声声远，逸骥寻云步步高。应笑内兄年六十，郡城闲坐养霜毛。,
送容州唐中丞赴镇,杜牧,交阯同星座，龙泉似斗文。烧香翠羽帐，看舞郁金裙。鹢首冲泷浪，犀渠拂岭云。莫教铜柱北，空说马将军。,
三川驿伏览座主舍人留题,杜牧,旧迹依然已十秋，雪山当面照银钩。怀恩泪尽霜天晓，一片余霞映驿楼。,
岁日朝回口号,杜牧,星河犹在整朝衣，远望天门再拜归。笑向春风初五十，敢言知命且知非。,
宫人冢,杜牧,尽是离宫院中女，苑墙城外冢累累。少年入内教歌舞，不识君王到老时。,
春晚题韦家亭子,杜牧,拥鼻侵襟花草香，高台春去恨茫茫。蔫红半落平池晚，曲渚飘成锦一张。,
十九兄郡楼有宴病不赴,杜牧,十二层楼敞画檐，连云歌尽草纤纤。空堂病怯阶前月，燕子嗔垂一行帘。,
汴人舟行答张祜,杜牧,千万长河共使船，听君诗句倍怆然。春风野岸名花发，一道帆樯画柳烟。,
经阖闾城,杜牧,遗踪委衰草，行客思悠悠。昔日人何处？终年水自流。孤烟村戌远，乱雨海门秋。吟罢独归去，烟云尽惨愁。,
春日茶山病不饮酒因呈宾客,杜牧,笙歌登画船，十日清明前。山秀白云腻，溪光红粉鲜。欲开未开花，半阴半晴天。谁知病太守，犹得作茶仙。,
寓题,杜牧,把酒直须判酩酊，逢花莫惜暂淹留。假如三万六千日，半是悲哀半是愁。,
柳长句,杜牧,日落水流西复东，春光不尽柳何穷。巫娥庙里低含雨，宋玉宅前斜带风。莫将榆荚共争翠，深感杏花相映红。灞上汉南千万树，几人游宦别离中。,
登幽州台歌,陈子昂,前不见古人，后不见来者。念天地之悠悠，独怆然而涕下。,唐诗三百首，初中
春夜别友人,陈子昂,银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。,
春夜别友人,陈子昂,紫塞白云断，青春明月初。对此芳樽夜，离忧怅有余。清冷花露满，滴沥檐宇虚。怀君欲何赠，愿上大臣书。,
晚次乐乡县,陈子昂,故乡杳无际。日暮且孤征。川原迷旧国。道路入边城。野戍荒烟断。深山古木平。如何此时恨。嗷嗷夜猿鸣。,思乡诗
燕昭王,陈子昂,南登碣石馆，遥望黄金台。丘陵尽乔木，昭王安在哉？霸图今已矣，驱马复归来。　,
送魏大从军,陈子昂,匈奴犹未灭，魏绛复从戎。怅别三河道，言追六郡雄。雁山横代北，狐塞接云中。勿使燕然上，惟留汉将功。,
奉和皇帝上（一作丘）礼抚事述怀应制,陈子昂,大君忘自（一作物）我。应（一作膺）运居紫宸。揖让期明辟。讴歌且顺人。轩宫帝图盛。皇极礼容申。南面朝万国。东堂会百神。云陛旗常满。天庭玉帛陈。钟石和睿思。雷雨被深仁。承平信娱乐。王业本艰辛。愿罢瑶池宴。来观农扈春。卑宫昭夏德。尊老睦尧亲。微臣敢拜手。歌舞颂维新。,
与东方左史虬修竹篇,陈子昂,龙种生南岳。孤翠郁亭亭。峰岭上崇崒。烟雨下微冥。夜闻鼯鼠叫。昼聒泉壑声。春风正淡荡。白露已清泠。哀响激金奏。密色滋玉英。岁寒霜雪苦。含彩独青青。岂不厌凝洌。羞比春木荣。春木有荣歇。此节无凋零。始愿与金石。终古保坚贞。不意伶伦子。吹之学凤鸣。遂偶云和瑟。张乐奏天庭。妙曲方千变。箫韶亦九成。信蒙雕斫美。常愿事仙灵。驱驰翠虬驾。伊郁紫鸾笙。结交嬴台女。吟弄升天行。携手登白日。远游戏赤城。低昂玄鹤舞。断续彩云生。永随众仙逝。三山游玉京。,
与东方左史虬修竹篇,陈子昂,龙种生南岳，孤翠郁亭亭。峰岭上崇崒，烟雨下微冥。夜闻鼯鼠叫，昼聒泉壑声。春风正淡荡，白露已清泠。哀响激金奏，密色滋玉英。岁寒霜雪苦，含彩独青青。岂不厌凝冽，羞比春木荣。春木有荣歇，此节无凋零。始愿与金石，终古保坚贞。不意伶伦子，吹之学凤鸣。遂偶云和瑟，张乐奏天庭。妙曲方千变，箫韶亦九成。信蒙雕斫美，常愿事仙灵。驱驰翠虬驾，伊郁紫鸾笙。结交嬴台女，吟弄升天行。携手登白日，远游戏赤城。低昂玄鹤舞，断续彩云生。永随众仙逝，三山游玉京。,
感遇三十八首,陈子昂,兰若生春夏，芊蔚何青青！幽独空林色，朱蕤冒紫茎。迟迟白日晚，袅袅秋风生。岁华尽摇落，芳意竟何成？,
白帝城怀古,陈子昂,日落沧江晚。停桡问土风。城临巴子国。台没汉王宫。荒服仍周甸。深山尚禹功。岩悬青壁断。地险碧流通。古木（一作树）生云际。孤帆出雾中。川途去无限。客思坐何穷。,
于长史山池三日曲水宴,陈子昂,摘兰藉芳月（一作日）。祓宴坐回汀。泛滟清流满。葳蕤白芷生。金弦挥赵瑟。玉指弄秦筝。岩榭风光媚。郊园春树平。烟花飞御道。罗绮照昆明。日落红尘合。车马乱纵横。合州津口别舍弟至东阳峡步趁不及眷然有忆作以示之江潭共为客。洲浦独迷津。思积芳庭树。心断白眉人。同衾成楚越。别岛类胡秦。林岸随天转。云峰逐望新。遥遥终不见。默默坐含颦。念别疑三月。经游未一旬。孤舟多逸兴。谁共尔为邻。,
鸳鸯篇,陈子昂,飞飞鸳鸯鸟。举翼相蔽亏。俱来绿潭里。共向白云涯。音容相眷恋。羽翮两逶迤。苹萍戏春渚。霜霰绕寒池。浦沙连岸净。汀树拂潭垂。年年此游玩。岁岁来追随。凤凰起丹穴。独向梧桐枝。鸿雁来紫塞。空忆稻粱肥。乌啼倦依托。鹤鸣伤别离。岂若此双禽。飞翻不异林。刷尾青江浦。交颈紫山岑。文章负奇色。和鸣多好音。闻有鸳鸯绮。复有鸳鸯衾。持为美人赠。勖此故交心。,
万州晓发放舟乘涨，还寄蜀中亲朋,陈子昂,空濛岩雨霁，烂熳晓云归。啸旅乘明发，奔桡骛断矶。苍茫林岫转，络绎涨涛飞。远岸孤烟出，遥峰曙日微。前瞻未能眴，坐望日相依。曲直多今古，经过失是非。还期方浩浩，征思日騑騑。寄谢千金子，江海事多违。,
答韩使同在边,陈子昂,汉家失中策。胡马屡南驱。闻诏安边使。曾是故人谟。废书怅怀古。负剑许良图。出关岁方晏。乘障日多虞。虏入白登道。烽交紫塞途。连兵屯北地。清野备东胡。边城方晏闭。斥堠始昭苏。复闻韩长孺。辛苦事匈奴。雨雪颜容改。纵横才位孤。空怀老臣策。未获赵军租。但蒙魏侯重。不受谤书诬。当取金人祭。还歌凯入都。,
夏日晖上人房别李参军崇嗣,陈子昂,四十九变化。一十三死生。翕忽玄黄里。驱驰风雨情。是非纷妄作。宠辱坐相惊。至人独幽鉴。窈窕随昏明。咫尺山河道。轩窗日月庭。别离焉足问。悲乐固能并。我辈何为尔。栖皇犹未平。金台可攀陟。宝界绝将迎。户牖观天地。阶基上杳冥。自超三界乐。安知万里征。中国要荒内。人寰宇宙荣。弦望如朝夕。宁嗟蜀道行。,
秋日遇荆州府崔兵曹使宴,陈子昂,輶轩凤凰使，林薮鹖鸡冠。江湖一相许，云雾坐交欢。兴尽崔亭伯，言忘释道安。林光稍欲暮，岁物已将阑。古树苍烟断，虚亭白露寒。瑶琴山水曲，今日为君弹。,
秋日遇荆州府崔兵曹使宴,陈子昂,●【左车右酋】轩凤皇使。林薮●【左曷右鸟】鸡冠。江湖一相许。云雾坐交欢。兴尽崔亭伯。言忘释道安。林（一作秋）光稍欲暮。岁物已将阑。古树苍烟断。虚亭白露寒。瑶琴（一作琴中）山水曲。今日为君弹。,
赠赵六贞固,陈子昂,回中峰火入。塞上追兵起。此时边朔寒。登陇思君子。东顾望汉京。南山云雾里。赤螭媚其彩。婉娈苍梧泉。昔者琅琊子。躬耕亦慨然。美人岂遐旷。之子乃前贤。良辰在何许。白日屡颓迁。道心固微密。神用无留连。舒可弥宇宙。揽之不盈拳。蓬莱久芜没。金石徒精坚。良宝委短褐。闲琴独蝉娟。,
感遇·之十一,陈子昂,吾爱鬼谷子。青溪无垢氛。囊括经世道。遗身在白云。七雄方龙斗。天下久无君。浮荣不足贵。遵养晦时文。舒可弥宇宙。卷之不盈分。岂徒山木寿。空与麋鹿群。,
度峡口山赠乔补阙知之王二无竞,陈子昂,峡口大漠南，横绝界中国。丛石何纷纠，赤山复翕赩。远望多众容，逼之无异色。崔崒乍孤断，逶迤屡回直。信关胡马冲，亦距汉边塞。岂依河山险，将顺休明德。物壮诚有衰，势雄良易极。逦迤忽而尽，泱漭平不息。之子黄金躯，如何此荒域。云台盛多士，待君丹墀侧。,
还至张掖古城闻东军告捷赠韦五虚已,陈子昂,孟秋首归路。仲月旅（一作旋）边亭。闻道兰山战。相邀在井陉。屡斗关月满。三捷虏云平。汉军追北地。胡骑走南庭。君为幕中士。畴昔好言兵。白虎锋应出。青龙阵几成。披（一作据）图见丞相。按节入咸京。宁知玉门道。翻（一作空）作陇西行。北海朱旄落。东归白露生。纵横未得意。寂寞寡相迎。负剑空叹息。苍茫登古城。,
庆云章,陈子昂,昆仑元气。实生庆云。大人作矣。五色氤氲。昔在帝妫。南风既薰。丛芳烂熳。郁郁纷纷。旷矣千祀。庆云来止。玉叶金柯。祚我天子。非我天子。庆云谁昌。非我圣母。庆云谁光。庆云光矣。周道昌矣。九万八千。天授皇年。,
酬李参军崇嗣旅馆见赠,陈子昂,昨夜银河畔。星文犯遥汉。今朝紫气新。物色果逢真。言从天上落。乃是地仙人。白璧疑冤楚。乌裘似入秦。摧藏多古意。历览备艰辛。乐广云虽睹。夷吾风未春。凤歌空有问。龙性讵能驯。宝剑终应出。骊珠会见珍。未及冯公老。何惊孺子贫。青云傥可致。北海忆孙宾。,
秋园卧病呈晖上人,陈子昂,幽寂旷日遥。林园转清密。疲疴澹无豫。独坐泛瑶瑟。怀挟万古情。忧虞百年疾。绵绵多滞念。忽忽每如失。缅想赤松游。高寻白云逸。荣吝始都丧。幽人遂贞吉。图书纷满床。山失蔼盈室。宿昔心所尚。平生自兹毕。愿言谁见知。梵筵有同术。八月高秋晚。凉风正萧瑟。,
度荆门望楚,陈子昂,遥遥去巫峡。望望下章台。巴国山川尽。荆门烟雾开。城分苍夜外。树断白云隈。今日狂歌客。谁知入楚来。,
和陆明府赠将军重出塞,陈子昂,忽闻天上将，关塞重横行。始返楼兰国，还向朔方城。黄金装战马，白羽集神兵。星月开天阵，山川列地营。晚风吹画角，春色耀飞旌。宁知班定远，独是一书生。,
答洛阳主人,陈子昂,平生白云志。早爱赤松游。事亲恨未立。从宦此中州。主人亦何问。旅客非悠悠。方谒明天子。清宴奉良筹。再取连城璧。三陟平津侯。不然拂衣去。归从海上鸥。宁随当代子。倾侧且沈浮。,
居延海树闻莺同作,陈子昂,边地无芳树，莺声忽听新。间关如有意，愁绝若怀人。明妃失汉宠，蔡女没胡尘。坐闻应落泪，况忆故园春。,
居延海树闻莺同作,陈子昂,边池无芳树。莺声忽听新。间关如有意。愁绝若怀人。明妃失汉宠。蔡女没胡尘。坐闻应落泪。况忆故园春。,
登蓟丘楼送贾兵曹入都,陈子昂,东山宿昔意，北征非我心。孤负平生愿，感涕下沾襟。暮登蓟楼上，永望燕山岑。辽海方漫漫，胡沙飞且深。峨眉杳如梦，仙子曷由寻。击剑起叹息，白日忽西沉。闻君洛阳使，因子寄南音。,
岘山怀古,陈子昂,秣马临荒甸。登高览旧都。犹悲坠泪碣。尚想卧龙图。城邑遥分楚。山川半入吴。丘陵徒自出。贤圣几凋枯。野树苍烟断。津楼晚气孤。谁知万里客。怀古正踌蹰。,
万州晓发放舟乘涨还寄蜀中亲朋,陈子昂,空蒙岩（一作微）雨霁。烂熳晓云归。啸旅乘明发。奔桡骛断矶。苍芒林岫转。络绎涨涛飞。远岸孤烟出。遥峰曙日微。前瞻未能●【左目右旬】。坐望已相依。曲直（一作折）多（一作还）今古。经过失是非。还期方浩浩。征思日●【左马右非】●【左马右非】。寄谢千金子。江海事多违。,
同旻上人伤寿安傅少府,陈子昂,生涯良浩浩。天命固谆谆。闻道神仙尉。怀德遂为邻。畴昔逢尧日。衣冠仕汉辰。交游纷若凤。词翰宛如（一作成）麟。太息劳黄绶。长思谒紫宸。金兰徒有契。玉树已埋尘。把臂虽无托。平生固亦亲。援琴一流涕。旧馆几沾巾。杳杳泉中夜。悠悠世上春。幽明长隔此。歌哭（一作笑）为何人。南山家园林木交映盛夏五月幽然清凉独坐思远率成十韵寂寥守寒巷。幽独卧（一作坐）空林。松竹生虚白。阶庭横古今。郁蒸炎夏晚。栋宇闷清阴。轩窗交紫霭。檐户对苍岑。凤蕴仙人●【上竹头下录】。鸾歌素女琴。忘机委人代。闭牖察天心。蛱蝶怜红药。蜻蜓爱碧浔。坐观万象化。方见百年侵。扰扰将何息。青青长苦吟。愿随白云驾。龙鹤相招寻。,
登泽州城北楼宴,陈子昂,平生倦游者。观化久无穷。复来登此国。临望与君同。坐见秦兵垒。遥闻赵将雄。武安君何在。长平事已空。且歌玄云曲。御酒舞薰风。勿使青衿子。嗟尔白头翁。,
彩树歌,陈子昂,嘉锦筵珍树兮。错众彩之氛氲。状瑶台之微月。点巫山之朝云。青春兮不可逢。况蕙色之增芬。结芳意而谁赏。怨绝世之无闻。红荣碧艳坐看歇。素华流年不待君。故吾思昆仑之琪树。厌桃李之缤纷。,
上元夜效小庾体,陈子昂,三五月华新。遨游逐上春。相邀洛城曲。追宴小平津。楼上看珠妓。车中见玉人。芳宵殊未极。随意守灯轮。（一本截首末二联作绝句，题云灯）。,
洛城观●【左酉右甫】应制,陈子昂,圣人信恭己，天命允昭回。苍极神功被，青云秘箓开。垂衣受金册，张乐宴瑶台。云凤休征满，鱼龙杂戏来。崇恩逾五日，惠泽畅三才。玉帛群臣醉，徽章缛礼该。方睹升中禅，言观拜洛回。微臣固多幸，敢上万年杯。,
卧病家园,陈子昂,世上无名子。人间岁月赊。纵横策已弃。寂寞道为家。卧病谁能问。闲居空物华。犹忆灵台友。栖真隐太霞。还丹奔日御。却老饵云芽。宁知白社客。不厌青门瓜。,
感遇·之卅四,陈子昂,朔风吹海树。萧条边已秋。亭上谁家子。哀哀明月楼。自言幽燕客。结发事远游。赤丸杀公吏。白刃报私仇。避仇至海上。被役此边州。故乡三千里。辽水复悠悠。每愤胡兵入。常为汉国羞。何知七十战。白首未封侯。,
送别出塞,陈子昂,平生闻高义，书剑百夫雄。言登青云去，非此白头翁。胡兵屯塞下，汉骑属云中。君为白马将，腰佩騂角弓。单于不敢射，天子伫深功。蜀山余方隐，良会何时同。,
感遇诗三十八首,陈子昂,微月生西海，幽阳始代升。圆光正东满，阴魄已朝凝。太极生天地，三元更废兴。至精谅斯在，三五谁能征。兰若生春夏，芊蔚何青青。幽独空林色，朱蕤冒紫茎。迟迟白日晚，袅袅秋风生。岁华尽摇落，芳意竟何成。苍苍丁零塞，今古缅荒途。亭堠何摧兀，暴骨无全躯。黄沙幕南起，白日隐西隅。汉甲三十万，曾以事匈奴。但见沙场死，谁怜塞上孤。乐羊为魏将，食子殉军功。骨肉且相薄，他人安得忠。吾闻中山相，乃属放麑翁。孤兽犹不忍，况以奉君终。市人矜巧智，于道若童蒙。倾夺相夸侈，不知身所终。曷见玄真子，观世玉壶中。窅然遗天地，乘化入无穷。吾观龙变化，乃知至阳精。石林何冥密，幽洞无留行。古之得仙道，信与元化并。玄感非象识，谁能测沉冥。世人拘目见，酣酒笑丹经。昆仑有瑶树，安得采其英。白日每不归，青阳时暮矣。茫茫吾何思，林卧观无始。众芳委时晦，鶗鴂鸣悲耳。鸿荒古已颓，谁识巢居子。吾观昆仑化，日月沦洞冥。精魄相交会，天壤以罗生。仲尼推太极，老聃贵窈冥。西方金仙子，崇义乃无明。空色皆寂灭，缘业定何成。名教信纷藉，死生俱未停。圣人秘元命，惧世乱其真。如何嵩公辈，诙谲误时人。先天诚为美，阶乱祸谁因。长城备胡寇，嬴祸发其亲。赤精既迷汉，子年何救秦。去去桃李花，多言死如麻。深居观元化，悱然争朵颐。谗说相啖食，利害纷口疑口疑。便便夸毗子，荣耀更相持。务光让天下，商贾竞刀锥。已矣行采芝，万世同一时。知吾爱鬼谷子，青溪无垢氛。囊括经世道，遗身在白云。七雄方龙斗，天下久无君。浮荣不足贵，遵养晦时文。舒可弥宇宙，卷之不盈分。岂徒山木寿，空与麋鹿群。呦呦南山鹿，罹罟以媒和。招摇青桂树，幽蠹亦成科。世情甘近习，荣耀纷如何。怨憎未相复，亲爱生祸罗。瑶台倾巧笑，玉杯殒双蛾。谁见枯城蘖，青青成斧柯。林居病时久，水木澹孤清。闲卧观物化，悠悠念无生。青春始萌达，朱火已满盈。徂落方自此，感叹何时平。临岐泣世道，天命良悠悠。昔日殷王子，玉马遂朝周。宝鼎沦伊谷，瑶台成古丘。西山伤遗老，东陵有故侯。贵人难得意，赏爱在须臾。莫以心如玉，探他明月珠。昔称夭桃子，今为舂市徒。鸱鸮悲东国，麋鹿泣姑苏。谁见鸱夷子，扁舟去五湖。圣人去已久，公道缅良难。蚩蚩夸毗子，尧禹以为谩。骄荣贵工巧，势利迭相干。燕王尊乐毅，分国愿同欢。鲁连让齐爵，遗组去邯郸。伊人信往矣，感激为谁叹。幽居观天运，悠悠念群生。终古代兴没，豪圣莫能争。三季沦周赧，七雄灭秦嬴。复闻赤精子，提剑入咸京。炎光既无象，晋虏复纵横。尧禹道已昧，昏虐势方行。岂无当世雄，天道与胡兵。咄咄安可言，时醉而未醒。仲尼溺东鲁，伯阳遁西溟。大运自古来，旅人胡叹哉。逶迤势已久，骨鲠道斯穷。岂无感激者，时俗颓此风。灌园何其鄙，皎皎於陵中。世道不相容，嗟嗟张长公。圣人不利己，忧济在元元。黄屋非尧意，瑶台安可论。吾闻西方化，清净道弥敦。奈何穷金玉，雕刻以为尊。云构山林尽，瑶图珠翠烦。鬼工尚未可，人力安能存。夸愚适增累，矜智道逾昏。玄天幽且默，群议曷嗤嗤。圣人教犹在，世运久陵夷。一绳将何系，忧醉不能持。去去行采芝，勿为尘所欺。蜻蛉游天地，与世本无患。飞飞未能止，黄雀来相干。穰侯富秦宠，金石比交欢。出入咸阳里，诸侯莫敢言。宁知山东客，激怒秦王肝。布衣取丞相，千载为辛酸。微霜知岁晏，斧柯始青青。况乃金天夕，浩露沾群英。登山望宇宙，白日已西暝。云海方荡潏，孤鳞安得宁。翡翠巢南海，雄雌珠树林。何知美人意，骄爱比黄金。杀身炎州里，委羽玉堂阴。旖旎光首饰，葳蕤烂锦衾。岂不在遐远，虞罗忽见寻。多材信为累，叹息此珍禽。挈瓶者谁子，姣服当青春。三五明月满，盈盈不自珍。高堂委金玉，微缕悬千钧。如何负公鼎，被夺笑时人。玄蝉号白露，兹岁已蹉跎。群物从大化，孤英将奈何。瑶台有青鸟，远食玉山禾。昆仑见玄凤，岂复虞云罗。荒哉穆天子，好与白云期。宫女多怨旷，层城闭蛾眉。日耽瑶池乐，岂伤桃李时。青苔空萎绝，白发生罗帷。朝发宜都渚，浩然思故乡。故乡不可见，路隔巫山阳。巫山彩云没，高丘正微茫。伫立望已久，涕落沾衣裳。岂兹越乡感，忆昔楚襄王。朝云无处所，荆国亦沦亡。昔日章华宴，荆王乐荒淫。霓旌翠羽盖，射兕云梦林。朅来高唐观，怅望云阳岑。雄图今何在，黄雀空哀吟。丁亥岁云暮，西山事甲兵。赢粮匝邛道，荷戟争羌城。严冬阴风劲，穷岫泄云生。昏曀无昼夜，羽檄复相惊。拳跼竞万仞，崩危走九冥。籍籍峰壑里，哀哀冰雪行。圣人御宇宙，闻道泰阶平。肉食谋何失，藜藿缅纵横。可怜瑶台树，灼灼佳人姿。碧华映朱实，攀折青春时。岂不盛光宠，荣君白玉墀。但恨红芳歇，雕伤感所思。朅来豪游子，势利祸之门。如何兰膏叹，感激自生冤。众趋明所避，时弃道犹存。云渊既已失，罗网与谁论。箕山有高节，湘水有清源。唯应白鸥鸟，可为洗心言。索居犹几日，炎夏忽然衰。阳彩皆阴翳，亲友尽暌违。登山望不见，涕泣久涟洏。宿梦感颜色，若与白云期。马上骄豪子，驱逐正蚩蚩。蜀山与楚水，携手在何时。金鼎合神丹，世人将见欺。飞飞骑羊子，胡乃在峨眉。变化固幽类，芳菲能几时。疲疴苦沦世，忧痗日侵淄。眷然顾幽褐，白云空涕洟。朔风吹海树，萧条边已秋。亭上谁家子，哀哀明月楼。自言幽燕客，结发事远游。赤丸杀公吏，白刃报私仇。避仇至海上，被役此边州。故乡三千里，辽水复悠悠。每愤胡兵入，常为汉国羞。何知七十战，白首未封侯。本为贵公子，平生实爱才。感时思报国，拔剑起蒿莱。西驰丁零塞，北上单于台。登山见千里，怀古心悠哉。谁言未忘祸，磨灭成尘埃。浩然坐何慕，吾蜀有峨眉。念与楚狂子，悠悠白云期。时哉悲不会，涕泣久涟洏。梦登绥山穴，南采巫山芝。探元观群化，遗世从云螭。婉娈时永矣，感悟不见之。朝入云中郡，北望单于台。胡秦何密迩，沙朔气雄哉。藉藉天骄子，猖狂已复来。塞垣无名将，亭堠空崔嵬。咄嗟吾何叹，边人涂草莱。仲尼探元化，幽鸿顺阳和。大运自盈缩，春秋递来过。盲飙忽号怒，万物相纷劘。溟海皆震荡，孤凤其如何。,怀古诗，讽刺诗
春台引,陈子昂,感阳春兮生碧草之油油。怀宇宙以伤远，登高台而写忧。迟美人兮不见，恐青岁之遂遒。从毕公以酣饮，寄林塘而一留。采芳荪于北渚，忆桂树于南州。何云木之美丽，而池馆之崇幽。星台秀士，月旦诸子。嘉青鸟之辰，迎火龙之始。挟宝书与瑶瑟，芳蕙华而兰靡。乃掩白蘋，藉绿芷。酒既醉，乐未已。击青钟，歌渌水。怨青春之萎绝，赠瑶台之旖旎。愿一见而道意，结众芳之绸缪。曷余情之荡漾，瞩青云以增愁。怅三山之飞鹤，忆海上之白鸥。重曰：群仙去兮青春颓，岁华歇兮黄鸟哀。富贵荣乐几时兮，朱宫碧堂生青苔，白云兮归来。,
题居延古城赠乔十二知之,陈子昂,闻君东山意。宿昔紫芝荣。沧洲今何在。华发旅边城。还汉功既薄。逐胡策未行。徒嗟白日暮。坐对黄云生。桂枝芳欲晚。薏苡谤谁明。无为空自老。含叹负生平。,
同宋参军之问梦赵六赠卢陈二子之作,陈子昂,晓霁望嵩丘。白云半岩足。氛氲涵翠微。宛如嬴台曲。故人昔所尚。幽琴歌断续。变化竟无常。人琴遂两亡。白云失处所。梦想暧容光。畴昔疑缘业。儒道两相妨。前期许幽报。迨此尚茫茫。晤言既已失。感叹情何一。始忆携手期。云台与峨眉。达兼济天下。穷独善其时。诸君推管乐。之子慕巢夷。奈何苍生望。卒为黄绶欺。铭鼎功未立。山林事亦微。抚孤一流恸。怀旧日暌违。卢子尚高节。终南卧松雪。宋侯逢圣君。骖驭游青云。而我独蹭蹬。语默道犹屯。征戍在辽阳。蹉跎草再黄。丹丘恨不及。白露已苍苍。远闻山阳赋。感涕下沾裳。,
三月三日宴王明府山亭（见《岁时杂咏》）,陈子昂,暮春嘉月，上巳芳辰。群公禊饮，于洛之滨。,
酬晖上人秋夜山亭有赠,陈子昂,皎皎白林秋。微微翠山静。禅居感物变。独坐开轩屏。风泉夜声杂。月露宵光冷。多谢忘机人。尘忧未能整。,
晦日宴高氏林亭,陈子昂,寻春游上路。追宴入山家。主第簪缨满。皇州景望华。玉池初吐溜。珠树始开花。欢娱方未极。林阁散余霞。,
感遇·之六,陈子昂,吾观龙变化。乃知至阳精。石林何冥密。幽洞无留行。古之得仙道。信与元化并。玄感非象识。谁能测沈冥。世人拘目见。酣酒笑丹经。昆仑有瑶树。安得采其英。,
感遇·之十二,陈子昂,呦呦南山鹿。罹罟以媒和。招摇青桂树。幽蠹亦成科。世情甘近习。荣耀纷如何。怨憎未相复。亲爱生祸罗。瑶台倾巧笑。玉杯殒双蛾。谁见枯城蘖。青青成斧柯。,
感遇·之十六,陈子昂,圣人去已久。公道缅良难。蚩蚩夸毗子。尧禹以为谩。骄荣贵工巧。势利迭相干。燕王尊乐毅。分国愿同欢。鲁连让齐爵。遗组去邯郸。伊人信往矣。感激为谁叹。,
感遇·之廿三,陈子昂,翡翠巢南海。雄雌珠树林。何知美人意。骄爱比黄金。杀身炎州里。委羽玉堂阴。旖旎光首饰。葳蕤烂锦衾。岂不在遐远。虞罗忽见寻。多材信为累。叹息此珍禽。,
赠赵六贞固二首,陈子昂,回中烽火入，塞上追兵起。此时边朔寒，登陇思君子。东顾望汉京，南山云雾里。赤螭媚其彩，婉娈苍梧泉。昔者琅琊子，躬耕亦慨然。美人岂遐旷，之子乃前贤。良辰在何许，白日屡颓迁。道心固微密，神用无留连。舒可弥宇宙，揽之不盈拳。蓬莱久芜没，金石徒精坚。良宝委短褐，闲琴独婵娟。,
奉和皇帝上礼抚事述怀应制,陈子昂,大君忘自我，应运居紫宸。揖让期明辟，讴歌且顺人。轩宫帝图盛，皇极礼容申。南面朝万国，东堂会百神。云陛旂常满，天庭玉帛陈。钟石和睿思，雷雨被深仁。承平信娱乐，王业本艰辛。愿罢瑶池宴，来观农扈春。卑宫昭夏德，尊老睦尧亲。微臣敢拜手，歌舞颂维新。,
春日登金华观,陈子昂,白玉仙台古。丹丘别望遥。山川乱云日。楼榭入烟霄。鹤舞千年树。虹飞百尺桥。还疑赤松子。天路坐相邀。,
赠严仓曹乞推命录,陈子昂,少学纵横术。游楚复游燕。栖遑长委命。富贵未知天。闻道沈冥客。青囊有秘篇（一作编）。九宫探万象。三算极重玄。愿奉唐生诀。将知跃马年。非同（一作因）墨翟问。空滞杀（一作至）龙川。,
江上暂别萧四刘三旋欣接遇,陈子昂,昨夜沧江别。言乖（一作乘）天汉游。宁期此相遇。尚接武陵洲。结绶还逢育。衔杯且对刘。波潭一弥弥。临望几悠悠。山水丹青杂。烟云紫翠浮。终愧神仙友。来接野人舟。,
入峭峡安居溪伐木溪源幽邃林岭相映有奇致焉,陈子昂,肃徒歌伐木，骛楫漾轻舟。靡迤随回水，潺湲溯浅流。烟沙分两岸，露岛夹双洲。古树连云密，交峰入浪浮。岩潭相映媚，溪谷屡环周。路迥光逾逼，山深与转幽。麇鼯寒思晚，猿鸟暮声秋。誓息兰台策，将从桂树游。因书谢亲爱，千岁觅蓬丘。,
感遇·之廿一,陈子昂,蜻蛉游天地。与世本无患。飞飞未能止。黄雀来相干。穰侯富秦宠。金石比交欢。出入咸阳里。诸侯莫敢言。宁知山东客。激怒秦王肝。布衣取丞相。千载为辛酸。,
感遇·之卅一,陈子昂,朅来豪游子。势利祸之门。如何兰膏叹。感激自生冤。众趋明所避。时弃道犹存。云渊既已失。罗网与谁论。箕山有高节。湘水有清源。唯应白鸥鸟。可为洗心言。,
感遇·卅二,陈子昂,索居犹几日。炎夏忽然衰。阳彩皆阴翳。亲友尽睽违。登山望不见。涕泣久涟洏。宿梦感颜色。若与白云期。马上骄豪子。驱逐正蚩蚩。蜀山与楚水。携手在何时。,
题李三书斋崇嗣,陈子昂,灼灼青春仲。悠悠白日升。声容何足恃。荣吝坐相矜。愿与金庭会。将待玉书征。还丹应有术。烟驾共君乘。,
落第西还别魏四懔,陈子昂,转蓬方不定。落羽自惊弦。山水一为别。欢娱复几年。离亭暗风雨。征路入云烟。还因北山迳。归守东陂田。,
酬田逸人游岩见寻不遇题隐居里壁,陈子昂,游人献书去。薄暮返灵台。传道寻仙友。青囊卖卜来。闻莺忽相访。题凤久裴回。石髓空盈握。金经秘不开。还疑缝掖子。复似洛阳才。,
感遇·之卅三,陈子昂,金鼎合神丹。世人将见欺。飞飞骑羊子。胡乃在峨眉。变化固幽类。芳菲能几时。疲疴苦沦世。忧痗日侵淄。眷然顾幽褐。白云空涕洟。,
感遇·之卅六,陈子昂,浩然坐何慕。吾蜀有峨眉。念与楚狂子。悠悠白云期。时哉悲不会。涕泣久涟●【左三点水右而】。梦登绥山穴。南采巫山芝。探元观群化。遗世从云螭。婉娈时永矣。感悟不见之。,
东征答朝臣（一作达）相送,陈子昂,平生白云意，疲苶愧为雄。君王谬殊宠，旌节此从戎。挼绳当系虏，单马岂邀功。孤剑将何托，长谣塞上风。,
合州津口别舍弟至东阳峡，步趁不及，眷然有,陈子昂,江潭共为客，洲浦独迷津。思积芳庭树，心断白眉人。同衾成楚越，别岛类胡秦。林岸随天转，云峰逐望新。遥遥终不见，默默坐含嚬。念别疑三月，经游未一旬。孤舟多逸兴，谁共尔为邻。,
送著作佐郎崔融等从梁王东征,陈子昂,金天方肃杀。白露始专征。王师非乐战。之子慎佳兵。海气侵南部。边风扫北平。莫卖卢龙塞。归邀麟阁名。,
登蓟城西北楼送崔著作融入都,陈子昂,蓟楼望燕国。负剑喜兹登。清规子方奏。单戟我无能。仲冬边风急。云汉复霜棱。慷慨竟何道。西南恨失朋。,
夏日游晖上人房,陈子昂,山水开精舍。琴歌列梵筵。人疑白楼赏。地似竹林禅。对户池光乱。交轩岩翠连。色空今已寂。乘月弄澄泉。,
晦日重宴高氏林亭,陈子昂,公子好追随。爱客不知疲。象筵开玉馔。翠羽饰金卮。此时高宴所。讵灭习家池。循涯倦短翮。何处（一作以）俪长离。,
感遇·之十,陈子昂,深居观元化（一作群动）。悱然争朵颐。谗说相啖食。利害纷●【左口右疑】●【左口右疑】。便便夸毗子。荣耀更相持。务光让天下。商贾竞刀锥。已矣行采芝。万世同一时。,
感遇·之廿九,陈子昂,丁亥岁云暮。西山事甲兵。赢粮匝邛道。荷戟争羌城。严冬阴风劲。穷岫泄云生。昏噎无昼夜。羽檄复相惊。拳局竞万仞。崩危走九冥。籍籍峰壑里。哀哀冰雪行。圣人御宇宙。闻道泰阶平。肉食谋何失。藜藿缅纵横。,
征东至淇门答宋十一参军之问,陈子昂,南星中大火。将子涉清淇。西林改微月。征旆空自持。碧潭去已远。瑶华折遗谁。若问辽阳戍。悠悠天际旗。,
山水粉图,陈子昂,山图之白云兮。若巫山之高丘。纷群翠之鸿溶。又似蓬瀛海水之周流。信夫人之好道。爱云山以幽求。,
山水粉图,陈子昂,山图之白云兮，若巫山之高丘。纷群翠之鸿溶，又似蓬瀛海水之周流。信夫人之好道，爱云山以幽求。,
春晦饯陶七于江南同用风字,陈子昂,黄鹤烟云去，青江琴酒同。离帆方楚越，沟水复西东。芙蓉生夏浦，杨柳送春风。明日相思处，应对菊花丛。,
咏主人壁上画鹤寄乔主簿崔著作,陈子昂,古壁仙人画。丹青尚有文。独舞纷如雪。孤飞暖似雪。自矜彩色重。宁忆故池群。江海联翩翼。长鸣谁复闻。,
落第西还别刘祭酒高明府,陈子昂,别馆分周国。归骖入汉京。地连函谷塞。川接广阳城。望迥楼台出。途遥烟雾生。莫言长落羽。贫贱一交情。,
送客,陈子昂,故人洞庭去。杨柳春风生。相送河洲晚。苍茫别思盈。白苹已堪把。绿芷复含荣。江南多桂树。归客赠生平。,
喜遇冀侍御●【左王右圭】崔司议泰之二使,陈子昂,谢病南山下。幽卧不知春。使星入东井。云是故交亲。惠风吹宝瑟。微月忆清真。凭轩一留醉。江海寄情人。,
入东阳峡与李明府舟前後不相及,陈子昂,东岩初解缆，南浦遂离群。出没同洲岛，沿洄异渚濆。风烟犹可望，歌笑浩难闻。路转青山合，峰回白日曛。奔涛上漫漫，积水下沄沄。倏忽犹疑及，差池复两分。离离间远树，蔼蔼没遥氛。地上巴陵道，星连牛斗文。孤狖啼寒月，哀鸿叫断云。仙舟不可见，摇思坐氛氲。,
感遇·之一,陈子昂,微月生西海。幽阳始代升。圆光正东满。阴魄已朝凝。太极生天地。三元更废兴。至精谅斯在。三五谁能征。,
感遇·之五,陈子昂,市人矜巧智。于道若童蒙。倾夺相夸侈。不知身所终。曷见玄真子。观世玉壶中。●【上穴下目】然遗天地。乘化入无穷。,
感遇·之十五,陈子昂,贵人难得意。赏爱在须臾。莫以心如玉。探他明月珠。昔称夭桃子。今为舂市徒。鸱●【左号右鸟】悲东国。麋鹿泣姑苏。谁见鸱夷子。扁舟去五湖。,
感遇·之十七,陈子昂,幽居观天运。悠悠念群生。终古代兴没。豪圣莫能争。三季沦周赧。七雄灭秦嬴。复闻赤精子。提剑入咸京。炎光既无象。晋虏复纵横。尧禹道已昧。昏虐势方行。岂无当世雄。天道与胡兵。咄咄安可言。时醉而未醒。仲尼溺东鲁。伯阳遁西溟。大运自古来。旅人胡叹哉。,
感遇·之卅五,陈子昂,本为贵公子。平生实爱才。感时思报国。拔剑起蒿莱。西驰丁零塞。北上单于台。登山见千里。怀古心悠哉。谁言未忘祸。磨灭成尘埃。,
蓟丘览古赠卢居士藏用七首·燕昭王,陈子昂,南登碣石坂，遥望黄金台。丘陵尽乔木，昭王安在哉。霸图怅已矣，驱马复归来。,
送魏兵曹使隽州得登字,陈子昂,阳山淫雾雨。之子慎攀登。羌笮多珍宝。人言有爱憎。欲酬明主惠。当尽使臣能。勿以王阳道。迢递畏崚嶒。,
感遇·之三,陈子昂,苍苍丁零塞。今古缅荒途。亭堠何摧兀。暴骨无全躯。黄沙幕南起。白日隐西隅。汉甲三十万。曾以事凶奴。但见沙场死。谁怜塞上孤。,
感遇·之四,陈子昂,乐羊为魏将。食子殉军功。骨肉且相薄。他人安得忠。吾闻中山相。乃属放麍翁。孤兽犹不忍。况以奉君终。,
感遇·之十三,陈子昂,林居病时久。水木澹孤清。闲卧观物化。悠悠念无生。青春始萌达。朱火已满盈。徂落方自此。感叹何时平。,
感遇·之廿二,陈子昂,微霜知岁晏。斧柯始青青。况乃金天夕。浩露沾群英。登山望宇宙。白日已西暝。云海方荡□●【左三点水右谲去言字旁】。孤鳞安得宁。,
蓟丘览古赠卢居士藏用之三乐生,陈子昂,王道已沦昧。战国竞贪兵。乐生何感激。仗义下齐城。雄图竟中夭。遗叹寄阿衡。,
西还至散关答乔补阙知之,陈子昂,葳蕤苍梧凤。嘹唳白露蝉。羽翰本非匹。结交何独全。昔君事胡马。余得奉戎旃。携手向沙塞。关河缅幽燕。芳岁几阳止。白日屡徂迁。功业云台薄。平生玉佩捐。叹此南归日。犹闻北戍边。代水不可涉。巴江亦潺●【缓去丝加三点水】。揽衣度函谷。衔涕望秦川。蜀门自兹始。云山方浩然。,
同王员外雨后登开元寺南楼，因酬晖上人独坐,陈子昂,钟梵经行罢，香林坐入禅。岩庭交杂树，石濑泻鸣泉。水月心方寂，云霞思独玄。宁知人世里，疲病得攀缘。,
月夜有怀,陈子昂,美人挟赵瑟。微月在西轩。寂寞夜何久。殷勤玉指繁。清光委衾枕。遥思属湘沅。空帘隔星汉。犹梦感精魂。,
感遇·之二十,陈子昂,玄天幽且默。群议曷嗤嗤。圣人教犹在。世运久陵夷。一绳将何系。忧醉不能持。去去行采芝。勿为尘所欺。,
感遇·之廿五,陈子昂,玄蝉号白露。兹岁已蹉跎。群物从大化。孤英将奈何。瑶台有青鸟。远食玉山禾。昆仑见玄凤。岂复虞云罗。,
感遇·之廿六,陈子昂,荒哉穆天子。好与白云期。宫女多怨旷。层城闭蛾眉。日耽瑶池乐。岂伤桃李时。青苔空萎绝。白发生罗帷。,
感遇·之三十,陈子昂,可怜瑶台树。灼灼佳人姿。碧华映朱实。攀折青春时。岂不盛光宠。荣君白玉墀。但恨红芳歇。凋伤感所思。,
蓟丘览古赠卢居士藏用之五田光先生,陈子昂,自古皆有死。徇义良独稀。奈何燕太子。尚使田生疑。伏剑诚已矣。感我涕沾衣。,
题田洗马游岩桔槔,陈子昂,望苑长为客，商山遂不归。谁怜北陵井，未息汉阴机。,
宴胡楚真禁所,陈子昂,人生固有命。天道信无言。青绳一相点。白璧遂成冤。请室闲逾邃。幽庭春未暄。寄谢（一作语）韩安国。何惊狱吏尊。,
宿空舲峡青树村浦,陈子昂,的的明月水。啾啾寒夜猿。客思（一作愁）浩方乱。洲浦寂无喧。忆作千金子。宁知九逝魂。虚闻事朱阙。结绶骛华轩。委别高堂爱（一作梦）。窥觎明主恩。今成转蓬去。叹息复何言。,
题祀山烽树赠乔十二侍御,陈子昂,汉庭荣巧宦，云阁薄边功。可怜骢马使，白首为谁雄。,
初入峡苦风寄故乡亲友,陈子昂,故乡今日友。欢会坐应同。宁知巴峡路。辛苦石尤风。,
题田洗马游岩桔槔,陈子昂,望苑（一作远）长为客。商山遂不归。谁怜北陵井（一作客）。未息汉阴机。,
感遇·之十九,陈子昂,圣人不利己。忧济在元元。黄屋非尧意。瑶台安可论。吾闻西方化。清净道弥敦。奈何穷金玉。雕刻以为尊。云构山林尽。瑶图珠翠烦。鬼工尚未可。人力安能存。夸愚适增累。矜智道逾昏。,
感遇·之廿四,陈子昂,挈瓶者谁子。娇（一作妖）服当青春。三五明月满。盈盈不自珍。高堂委金玉。微缕悬千钧。如何负公鼎。被●【左上公左下儿右文字偏旁】笑时人。,
感遇·之廿七,陈子昂,朝发宜都渚。浩然思故乡。故乡不可见。路隔巫山阳。巫山彩云没。高丘正微茫。伫立望已久。涕落沾衣裳。岂兹越乡感。忆昔楚襄王。朝云无处所。荆国亦沦亡。,
感遇·之卅七,陈子昂,朝入云中郡。北望单于台。胡秦何密迩。沙朔气雄哉。藉藉天骄子。猖狂已复来。塞垣无名将。亭堠空崔嵬。咄嗟吾何叹。边人涂草莱。,
蓟丘览古赠卢居士藏用之一轩辕台,陈子昂,北登蓟丘望，求古轩辕台。应龙已不见，牧马空黄埃。尚想广成子，遗迹白云隈。,
蓟丘览古赠卢居士藏用之二燕昭王,陈子昂,南登碣石阪。遥望黄金台。丘陵尽乔木。昭王安在哉。霸图怅已矣。驱马复归来。,
蓟丘览古赠卢居士藏用之四燕太子,陈子昂,秦王日无道。太子怨亦深。一闻田光义。匕首赠千金。其事虽不立。千载为伤心。,
南山家园林木交映，盛夏五月幽然清，独坐思,陈子昂,寂寥守寒巷，幽独卧空林。松竹生虚白，阶庭横古今。郁蒸炎夏晚，栋宇閟清阴。轩窗交紫霭，檐户对苍岑。凤蕴仙人箓，鸾歌素女琴。忘机委人代，闭牖察天心。蛱蝶怜红药，蜻蜓爱碧浔。坐观万象化，方见百年侵。扰扰将何息，青青长苦吟。愿随白云驾，龙鹤相招寻。,
观荆玉篇,陈子昂,鸱夷双白玉。此玉有缁磷。悬之千金价。举世莫知真。丹青非异色。轻重有殊伦。勿信玉工言。徒悲荆国人。,
遂州南江别乡曲故人,陈子昂,楚江复为客。征棹方悠悠。故人悯追送。置酒此南洲。平生亦何恨。夙昔在林丘。违此乡山别。长谣去国愁。,
宿襄河驿浦,陈子昂,沿流辞北渚。结缆宿南洲。合岸昏初夕。回塘暗不流。卧闻塞鸿断。坐听峡猿愁。沙浦明如月。汀葭晦若秋。不及能鸣雁。徒思海上鸥。天河殊未晓。沧海信悠悠。,
赠别冀侍御崔司议,陈子昂,有道君匡国。无闷（一作机）余在林。白云峨眉（一作岷峨）上。岁晚来相寻。,
感遇·之七,陈子昂,白日每不归。青阳时暮矣。茫茫吾何思。林卧观无始。众芳委时晦。鶗鴂鸣悲耳。鸿荒古已颓。谁识巢居子。,
感遇·之卅八,陈子昂,仲尼探元化。幽鸿顺阳和。大运自盈缩。春秋递来过。盲飙忽号怒。万物相纷劘。溟海皆震荡。孤凤其如何。,
蓟丘览古赠卢居士藏用之六邹衍,陈子昂,大运沦三代。天人罕有窥。邹子何寥廓。漫说九瀛垂。兴亡已千载。今也则无推。,
蓟丘览古赠卢居士藏用之七郭隗（末缺）,陈子昂,逢时独为贵，历代非无才。隗君亦何幸，遂起黄金台。（末缺）,
酬晖上人夏日林泉,陈子昂,闻道白云居。窈窕青莲宇。岩泉万丈流。树石千年古。林卧对轩窗。山阴满庭户。方释尘事劳。从君袭兰杜。,
送殷大入蜀,陈子昂,禺山金碧路，此地饶英灵。送君一为别，栖断故乡情。片云生极浦，斜日隐离亭。坐看征骑没，惟见远山青。,
群公集毕氏林亭,陈子昂,金门有遗世（一作士）。鼎实恣和邦。默语谁能（一作相）识。琴樽寄北窗。子牟恋魏阙。渔父爱沧江。良时信同此。岁晚迹难双。,
感遇·之八,陈子昂,吾观昆仑化。日月沦洞冥。精魄相交会。天壤以罗生。仲尼推太极。老聃贵窈冥。西方金仙子。崇义乃无明。空色皆寂灭。缘业定何成。名教信纷藉。死生俱未停。,
感遇·之九,陈子昂,圣人秘元命。惧世乱其真。如何嵩公辈。诙谲误时人。先天诚为美。阶乱祸谁因。长城备胡寇。嬴祸发其亲。赤精既迷汉。子年何救秦。去去桃李花。多言死如麻。,
送梁李二明府,陈子昂,负书犹在汉。怀策未闻秦。复此穷秋日。芳樽别故人。黄金装屡尽。白首契逾新。空羡双凫舄。俱飞向玉轮。,
魏氏园林人赋一物得秋亭萱草,陈子昂,昔时幽径里。荣耀杂春丛。今来玉墀上。销歇畏秋风。细叶犹含绿。鲜花未吐红。忘忧谁见赏。空此北堂中。,
感遇·之十八,陈子昂,逶迤势已久。骨鲠道斯穷。岂无感激者。时俗颓此风。灌园何其鄙。皎皎于陵中。世道不相容。喈喈张长公。,
感遇·之廿八,陈子昂,昔日章华宴。荆王乐荒淫。霓旌翠羽盖。射兕云梦林。●【左去右曷】来高唐观。怅望云阳岑。雄图今何在。黄雀空哀吟。,
感遇·之十四,陈子昂,临歧泣世道。天命良悠悠。昔日殷王子。玉马遂朝周。宝鼎沦伊谷。瑶台成古丘。西山伤遗老。东陵有故侯。,
喜马参军相遇醉歌,陈子昂,独幽默以三月兮。深林潜居。时岁忽兮。孤愤遐吟。谁知我心。孺子孺子。其可与理分。,
赠乔侍郎,陈子昂,汉廷荣巧宦，云阁薄边功。可怜骢马使，白首为谁雄?,
古意题徐令壁（一作题著作令壁）,陈子昂,白云苍梧来。氛氲万里色。闻君太平世。栖泊灵台侧。,
送东莱学士无竞,陈子昂,宝剑千金买，生平未许人。怀君万里别，持赠送交亲。孤松宜晚岁，众木爱芳春。已矣将何道，无令白发新。,
燕歌行,高适,汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇恒轻敌，力尽关山未解围。铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。,边塞诗，战争诗
燕歌行,高适,开元二十六年，客有从御史大夫张公出塞而还者，作《燕歌行》以示适。感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。枞金伐鼓下榆关，旌旗逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草衰，孤城落日斗兵稀。身当恩遇常轻敌，力尽关山未解围。铁衣远戍辛勤久，玉筋应啼别离后。少妇城南欲断肠，征人蓟北空回首。边风飘飘那可度，绝域苍茫更何有。杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。,边塞诗，唐诗三百首
塞上听吹笛,高适,雪净胡天牧马还，月明羌笛戌楼间。借问梅花何处落？风吹一夜满关山！,
除夜作,高适,旅馆寒灯独不眠，客心何事转凄然。故乡今夜思千里，愁鬓明朝又一年。,春节，思乡诗，孤独
送李少府贬峡中王少府贬长沙,高适,嗟君此别意何如？驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。,
送李少府贬峡中王少府贬长沙,高适,嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋天远，白帝城边古木疏。圣代即今多雨露，暂时分手莫踌躇。,送别诗，唐诗三百首
人日寄杜二拾遗,高适,人日题诗寄草堂，遥怜故人思故乡。柳条弄色不忍见，梅花满枝空断肠。身在远藩无所预，心怀百忧复千虑。今年人日空相忆，明年人日知何处。一卧东山三十春，岂知书剑老风尘。龙钟还忝二千石，愧尔东西南北人。,思念诗
塞下曲,高适,结束浮云骏，翩翩出从戎。且凭天子怒，复倚将军雄。万鼓雷殷地，千旗火生风。日轮驻霜戈，月魄悬雕弓。青海阵云匝，黑山兵气冲。战酣太白高，战罢旄头空。万里不惜死，一朝得成功。画图麒麟阁，入朝明光宫。大笑向文士，一经何足穷。古人昧此道，往往成老翁。,战争诗
营州歌,高适,营州少年厌原野，狐裘蒙茸猎城下。虏酒千钟不醉人，胡儿十岁能骑马。,
封丘作,高适,州县才难适，云山道欲穷。揣摩惭黠吏，栖隐谢愚公。,
咏史,高适,尚有绨袍赠，应怜范叔寒。不知天下士，犹作布衣看。,讽刺诗
别韦参军,高适,二十解书剑，西游长安城。举头望君门，屈指取公卿。国风冲融迈三五，朝廷欢乐弥寰宇。白璧皆言赐近臣，布衣不得干明主。归来洛阳无负郭，东过梁宋非吾土。兔苑为农岁不登，雁池垂钓心长苦。世人遇我同众人，唯君于我最相亲。且喜百年有交态，未尝一日辞家贫。弹棋击筑白日晚，纵酒高歌杨柳春。欢娱未尽分散去，使我惆怅惊心神。丈夫不作儿女别，临歧涕泪沾衣巾。,
赋得还山吟，送沈四山人,高适,还山吟，天高日暮寒山深，送君还山识君心。人生老大须恣意，看君解作一生事，山间偃仰无不至。石泉淙淙若风雨，桂花松子常满地。卖药囊中应有钱，还山服药又长年。白云劝尽杯中物，明月相随何处眠。眠时忆问醒时事，梦魂可以相周旋。,
听张立本女吟,高适,危冠广袖楚宫妆，独步闲庭逐夜凉。自把玉钗敲砌竹，清歌一曲月如霜。,
送别,高适,昨夜离心正郁陶，三更白露西风高。萤飞木落何淅沥，此时梦见西归客。曙钟寥亮三四声，东邻嘶马使人惊。揽衣出户一相送，唯见归云纵复横。,
蓟中作,高适,策马自沙漠，长驱登塞垣。边城何萧条，白日黄云昏。一到征战处，每愁胡虏翻。岂无安边书，诸将已承恩。惆怅孙吴事，归来独闭门。,壮志难酬
自淇涉黄河途中作十三首,高适,川上常极目，世情今已闲。去帆带落日，征路随长山。亲友若云霄，可望不可攀。于兹任所惬，浩荡风波间。清晨泛中流，羽族满汀渚。黄鹄何处来，昂藏寡俦侣。飞鸣无人见，饮啄岂得所。云汉尔固知，胡为不轻举。野人头尽白，与我忽相访。手持青竹竿，日暮淇水上。虽老美容色，虽贫亦闲放。钓鱼三十年，中心无所向。南登滑台上，却望河淇间。竹树夹流水，孤城对远山。念兹川路阔，羡尔沙鸥闲。长想别离处，犹无音信还。东入黄河水，茫茫泛纡直。北望太行山，峨峨半天色。山河相映带，深浅未可测。自昔有贤才，相逢不相识。秋日登滑台，台高秋已暮。独行既未惬，怀土怅无趣。晋宋何萧条，羌胡散驰鹜。当时无战略，此地即边戍。兵革徒自勤，山河孰云固。乘闲喜临眺，感物伤游寓。惆怅落日前，飘飖远帆处。北风吹万里，南雁不知数。归意方浩然，云沙更回互。乱流自兹远，倚楫时一望。遥见楚汉城，崔嵬高山上。天道昔未测，人心无所向。屠钓称侯王，龙蛇争霸王。缅怀多杀戮，顾此生惨怆。圣代休甲兵，吾其得闲放。兹川方悠邈，云沙无前后。古堰对河壖，长林出淇口。独行非吾意，东向日已久。忧来谁得知，且酌尊中酒。朝从北岸来，泊船南河浒。试共野人言，深觉农夫苦。去秋虽薄熟，今夏犹未雨。耕耘日勤劳，租税兼舄卤。园蔬空寥落，产业不足数。尚有献芹心，无因见明主。茫茫浊河注，怀古临河滨。禹功本豁达，汉迹方因循。坎德昔滂沱，冯夷胡不仁。激潏陵堤防，东郡多悲辛。天子忽惊悼，从官皆负薪。畚筑岂无谋，祈祷如有神。宣房今安在，高岸空嶙峋。我行倦风湍，辍棹将问津。空传歌瓠子，感慨独愁人。孟夏桑叶肥，秾阴夹长津。蚕农有时节，田野无闲人。临水狎渔樵，望山怀隐沦。谁能去京洛，憔悴对风尘。朝景入平川，川长复垂柳。遥看魏公墓，突兀前山后。忆昔大业时，群雄角奔走。伊人何电迈，独立风尘首。传檄举敖仓，拥兵屯洛口。连营一百万，六合如可有。方项终比肩，乱隋将假手。力争固难恃，骄战曷能久。若使学萧曹，功名当不朽。皤皤河滨叟，相遇似有耻。辍榜聊问之，答言尽终始。一生虽贫贱，九十年未死。且喜对儿孙，弥惭远城市。结庐黄河曲，垂钓长河里。漫漫望云沙，萧条听风水。所思强饭食，永愿在乡里。万事吾不知，其心只如此。,
哭单父梁九少府,高适,开箧泪沾臆，见君前日书。夜台今寂寞，独是子云居。畴昔探灵奇，登临赋山水。同舟南浦下，望月西江里。契阔多别离，绸缪到生死。九原即何处，万事皆如此。晋山徒峨峨，斯人已冥冥。常时禄且薄，殁后家复贫。妻子在远道，弟兄无一人。十上多苦辛，一官恒自哂。青云将可致，白日忽先尽。唯有身后名，空留无远近。,
古大梁行,高适,古城莽苍饶荆榛，驱马荒城愁杀人。魏王宫观尽禾黍，信陵宾客随灰尘。忆昨雄都旧朝市，轩车照耀歌钟起。军容带甲三十万，国步连营一千里。全盛须臾那可论，高台曲池无复存。遗墟但见狐狸迹，古地空馀草木根。暮天摇落伤怀抱，倚剑悲歌对秋草。侠客犹传朱亥名，行人尚识夷门道。白璧黄金万户侯，宝刀骏马填山丘。年代凄凉不可问，往来唯有水东流。,怀古诗
封丘县,高适,我本渔樵孟诸野，一生自是悠悠者。乍可狂歌草泽中，宁堪作吏风尘下。只言小邑无所为，公门百事皆有期。拜迎官长心欲碎，鞭挞黎庶令人悲。归来向家问妻子，举家尽笑今如此。生事应须南亩田，世情付与东流水。梦想旧山安在哉，为衔君命且迟回。乃知梅福徒为尔，转忆陶潜归去来。,
别董大二首,高适,千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十馀年。丈夫贫践应未足，今日相逢无酒钱。,友情诗
淇上酬薛三据，兼寄郭少府微（一作王昌龄诗,高适,自从别京华，我心乃萧索。十年守章句，万事空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔潭屡栖泊。独行备艰险，所见穷善恶。永顾拯刍荛，孰云干鼎镬。皇情念淳古，时俗何浮薄。理道资任贤，安人在求瘼。故交负灵奇，逸气抱謇谔。隐轸经济具，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自流，浮云不堪托。吾谋适可用，天路岂寥廓。不然买山田，一身与耕凿。且欲同鹪鹩，焉能志鸿鹄。,
李云南征蛮诗,高适,圣人赫斯怒，诏伐西南戎。肃穆庙堂上，深沉节制雄。遂令感激士，得建非常功。料死不料敌，顾恩宁顾终。鼓行天海外，转战蛮夷中。梯巘近高鸟，穿林经毒虫。鬼门无归客，北户多南风。蜂虿隔万里，云雷随九攻。长驱大浪破，急击群山空。饷道忽已远，悬军垂欲穷。精诚动白日，愤薄连苍穹。野食掘田鼠，晡餐兼僰僮。收兵列亭堠，拓地弥西东。临事耻苟免，履危能饬躬。将星独照耀，边色何溟濛。泸水夜可涉，交州今始通。归来长安道，召见甘泉宫。廉蔺若未死，孙吴知暗同。相逢论意气，慷慨谢深衷。,
东平路中遇大水,高适,天灾自古有，昏垫弥今秋。霖霪溢川原，澒洞涵田畴。指途适汶阳，挂席经芦洲。永望齐鲁郊，白云何悠悠。傍沿钜野泽，大水纵横流。虫蛇拥独树，麋鹿奔行舟。稼穑随波澜，西成不可求。室居相枕藉，蛙黾声啾啾。仍怜穴蚁漂，益羡云禽游。农夫无倚著，野老生殷忧。圣主当深仁，庙堂运良筹。仓廪终尔给，田租应罢收。我心胡郁陶，征旅亦悲愁。纵怀济时策，谁肯论吾谋。,
饯宋八充彭中丞判官之岭南,高适,睹君济时略，使我气填膺。长策竟不用，高才徒见称。一朝知己达，累日诏书征。羽翮忽然就，风飙谁敢凌。举鞭趋岭峤，屈指冒炎蒸。北雁送驰驿，南人思饮冰。彼邦本倔强，习俗多骄矜。翠羽干平法，黄金挠直绳。若将除害马，慎勿信苍蝇。魑魅宁无患，忠贞适有凭。猿啼山不断，鸢跕路难登。海岸出交趾，江城连始兴。绣衣当节制，幕府盛威棱。勿惮九嶷险，须令百越澄。立谈多感激，行李即严凝。离别胡为者，云霄迟尔升。,
送郑侍御谪闽中,高适,谪去君无恨，闽中我旧过。大都秋雁少，只是夜猿多。东路云山合，南天瘴疠和。自当逢雨露，行矣慎风波。,友情诗
相和歌辞·秋胡行,高适,妾本邯郸未嫁时，容华倚翠人未知。一朝结发从君子，将妾迢迢东路陲。时逢大道无难阻，君方游宦从陈汝。蕙楼独卧频度春，彩落辞君几徂暑。三月垂杨蚕未眠，携笼结侣南陌边。道逢行子不相识，赠妾黄金买少年。妾家夫婿轻离久，寸心誓与长相守。愿言行路莫多情，送妾贞心在人口。日暮蚕饥相命归，携笼端饰来庭闱。劳心苦力终无恨，所冀君恩那可依。闻说行人已归止，乃是向来赠金子。相看颜色不复言，相顾怀惭有何已。从来自隐无疑背，直为君情也相会。如何咫尺仍有情，况复迢迢千里外。此时顾恩不顾身，念君此日赴河津。莫道向来不得意，故欲留规诫后人。,
邯郸少年行,高适,邯郸城南游侠子，自矜生长邯郸里。千场纵博家仍富，几度报仇身不死。宅中歌笑日纷纷，门外车马常如云。未知肝胆向谁是，令人却忆平原君。君不见今人交态薄，黄金用尽还疏索。以兹感叹辞旧游，更于时事无所求。且与少年饮美酒，往来射猎西山头。,
醉后赠张九旭,高适,世上谩相识，此翁殊不然。兴来书自圣，醉后语尤颠。白发老闲事，青云在目前。床头一壶酒，能更几回眠。,友情诗
东平旅游，奉赠薛太守二十四韵,高适,颂美驰千古，钦贤仰大猷。晋公标逸气，汾水注长流。神与公忠节，天生将相俦。青云本自负，赤县独推尤。御史风逾劲，郎官草屡修。鹓鸾粉署起，鹰隼柏台秋。出入交三事，飞鸣揖五侯。军书陈上策，廷议借前筹。肃肃趋朝列，雍雍引帝求。一麾俄出守，千里再分忧。不改任棠水，仍传晏子裘。歌谣随举扇，旌旆逐鸣驺。郡国长河绕，川原大野幽。地连尧泰岳，山向禹青州。汶上春帆渡，秦亭晚日愁。遗墟当少昊，悬象逼奎娄。即此逢清鉴，终然喜暗投。叨承解榻礼，更得问缣游。高兴陪登陟，嘉言忝献酬。观棋知战胜，探象会冥搜。眺听情何限，冲融惠勿休。只应齐语默，宁肯问沉浮。然诺长怀季，栖遑辄累丘。平生感知己，方寸岂悠悠。,
真定即事，奉赠韦使君二十八韵,高适,飘泊怀书客，迟回此路隅。问津惊弃置，投刺忽踟蹰。方伯恩弥重，苍生咏已苏。郡称廉叔度，朝议管夷吾。乃继三台侧，仍将四岳俱。江山澄气象，崖谷倚冰壶。诏宠金门策，官荣叶县凫。擢才登粉署，飞步蹑云衢。起草征调墨，焚香即宴娱。光华扬盛矣，霄汉在兹乎。隐轸推公望，逶迤协帝俞。轩车辞魏阙，旌节副幽都。始佩仙郎印，俄兼太守符。尤多蜀郡理，更得颍川谟。城邑推雄镇，山川列简图。旧燕当绝漠，全赵对平芜。旷野何弥漫，长亭复郁纡。始泉遗俗近，活水战场无。月换思乡陌，星回记斗枢。岁容归万象，和气发鸿炉。沦落而谁遇，栖遑有是夫。不才羞拥肿，干禄谢侏儒。契阔惭行迈，羁离忆友于。田园同季子，储蓄异陶朱。方欲呈高义，吹嘘揖大巫。永怀吐肝胆，犹惮阻荣枯。解榻情何限，忘言道未殊。从来贵缝掖，应是念穷途。,
闲居,高适,柳色惊心事，春风厌索居。方知一杯酒，犹胜百家书。,
答侯少府,高适,常日好读书，晚年学垂纶。漆园多乔木，睢水清粼粼。诏书下柴门，天命敢逡巡。赫赫三伏时，十日到咸秦。褐衣不得见，黄绶翻在身。吏道顿羁束，生涯难重陈。北使经大寒，关山饶苦辛。边兵若刍狗，战骨成埃尘。行矣勿复言，归欤伤我神。如何燕赵陲，忽遇平生亲。开馆纳征骑，弹弦娱远宾。飘飖天地间，一别方兹晨。东道有佳作，南朝无此人。性灵出万象，风骨超常伦。吾党谢王粲，群贤推郄诜。明时取秀才，落日过蒲津。节苦名已富，禄微家转贫。相逢愧薄游，抚己荷陶钧。心事正堪尽，离居宁太频。两河归路遥，二月芳草新。柳接滹沱暗，莺连渤海春。谁谓行路难，猥当希代珍。提握每终日，相思犹比邻。江海有扁舟，丘园有角巾。君意定何适，我怀知所遵。浮沉各异宜，老大贵全真。莫作云霄计，遑遑随缙绅。,
赠别王十七管记,高适,故交吾未测，薄宦空年岁。晚节踪曩贤，雄词冠当世。堂中皆食客，门外多酒债。产业曾未言，衣裘与人敝。飘飖戎幕下，出入关山际。转战轻壮心，立谈有边计。云沙自回合，天海空迢递。星高汉将骄，月盛胡兵锐。沙深冷陉断，雪暗辽阳闭。亦谓扫欃枪，旋惊陷蜂虿。归旌告东捷，斗骑传西败。遥飞绝汉书，已筑长安第。画龙俱在叶，宠鹤先居卫。勿辞部曲勋，不藉将军势。相逢季冬月，怅望穷海裔。折剑留赠人，严装遂云迈。我行将悠缅，及此还羁滞。曾非济代谋，且有临深诫。随波混清浊，与物同丑丽。眇忆青岩栖，宁忘褐衣拜。自言爱水石，本欲亲兰蕙。何意薄松筠，翻然重菅蒯。恒深取与分，孰慢平生契。款曲鸡黍期，酸辛别离袂。逢时愧名节，遇坎悲沦替。适赵非解纷，游燕往无说。浩歌方振荡，逸翮思凌励。倏若异鹏抟，吾当学蝉蜕。,
送杨山人归嵩阳,高适,不到嵩阳动十年，旧时心事已徒然。一二故人不复见，三十六峰犹眼前。夷门二月柳条色，流莺数声泪沾臆。凿井耕田不我招，知君以此忘帝力。山人好去嵩阳路，惟余眷眷长相忆。,
金城北楼,高适,北楼西望满晴空，积水连山胜画中。湍上急流声若箭，城头残月势如弓。垂竿已羡磻溪老，体道犹思塞上翁。为问边庭更何事，至今羌笛怨无穷。,
睢阳酬别畅大判官,高适,吾友遇知己，策名逢圣朝。高才擅白雪，逸翰怀青霄。承诏选嘉宾，慨然即驰轺。清昼下公馆，尺书忽相邀。留欢惜别离，毕景驻行镳。言及沙漠事，益令胡马骄。丈夫拔东蕃，声冠霍嫖姚。兜鍪冲矢石，铁甲生风飙。诸将出冷陉，连营济石桥。酋豪尽俘馘，子弟输征徭。边庭绝刁斗，战地成渔樵。榆关夜不扃，塞口长萧萧。降胡满蓟门，一一能射雕。军中多宴乐，马上何轻趫。戎狄本无厌，羁縻非一朝。饥附诚足用，饱飞安可招。李牧制儋蓝，遗风岂寂寥。君还谢幕府，慎勿轻刍荛。,
渔父歌,高适,曲岸深潭一山叟，驻眼看钩不移手。世人欲得知姓名，良久问他不开口。笋皮笠子荷叶衣，心无所营守钓矶。料得孤舟无定止，日暮持竿何处归。第二百一十四卷,
酬河南节度使贺兰大夫见赠之作,高适,高阁凭栏槛，中军倚旆旌。感时常激切，于己即忘情。河华屯妖气，伊瀍有战声。愧无戡难策，多谢出师名。秉钺知恩重，临戎觉命轻。股肱瞻列岳，唇齿赖长城。隐隐摧锋势，光光弄印荣。鲁连真义士，陆逊岂书生。直道宁殊智，先鞭忽抗行。楚云随去马，淮月尚连营。抚剑堪投分，悲歌益不平。从来重然诺，况值欲横行。,
奉酬睢阳李太守,高适,公族称王佐，朝经允帝求。本枝疆我李，盘石冠诸刘。礼乐光辉盛，山河气象幽。系高周柱史，名重晋阳秋。华省膺推择，青云宠宴游。握兰多具美，前席有嘉谋。赋得黄金赐，言皆白璧酬。著鞭驱驷马，操刃解全牛。出镇兼方伯，承家复列侯。朝瞻孔北海，时用杜荆州。广固才登陟，毗陵忽阻修。三台冀入梦，四岳尚分忧。郡邑连京口，山川望石头。海门当建节，江路引鸣驺。俗见中兴理，人逢至道休。先移白额横，更息赭衣偷。梁国歌来晚，徐方怨不留。岂伊齐政术，将以变浇浮。讼简知能吏，刑宽察要囚。坐堂风偃草，行县雨随輈。地是蒙庄宅，城遗阏伯丘。孝王馀井径，微子故田畴。冬至招摇转，天寒螮蝀收。猿岩飞雨雪，兔苑落梧楸。列戟霜侵户，褰帏月在钩。好贤常解榻，乘兴每登楼。逸足横千里，高谈注九流。诗题青玉案，衣赠黑貂裘。穷巷轩车静，闲斋耳目愁。未能方管乐，翻欲慕巢由。讲德良难敌，观风岂易俦。寸心仍有适，江海一扁舟。,
玉真公主歌,高适,常言龙德本天仙，谁谓仙人每学仙。更道玄元指李日，多于王母种桃年。仙宫仙府有真仙，天宝天仙秘莫传。为问轩皇三百岁，何如大道一千年。,
登广陵栖灵寺塔,高适,淮南富登临，兹塔信奇最。直上造云族，凭虚纳天籁。迥然碧海西，独立飞鸟外。始知高兴尽，适与赏心会。连山黯吴门，乔木吞楚塞。城池满窗下，物象归掌内。远思驻江帆，暮时结春霭。轩车疑蠢动，造化资大块。何必了无身，然后知所退。,
同房侍御山园新亭与邢判官同游,高适,隐隐春城外，朦胧陈迹深。君子顾榛莽，兴言伤古今。决河导新流，疏径踪旧林。开亭俯川陆，时景宜招寻。肃穆逢使轩，夤缘事登临。忝游芝兰室，还对桃李阴。岸远白波来，气喧黄鸟吟。因睹歌颂作，始知经济心。灌坛有遗风，单父多鸣琴。谁为久州县，苍生怀德音。,
宓公琴台诗三首,高适,宓子昔为政，鸣琴登此台。琴和人亦闲，千载称其才。临眺忽凄怆，人琴安在哉。悠悠此天壤，唯有颂声来。邦伯感遗事，慨然建琴堂。乃知静者心，千载犹相望。入室想其人，出门何茫茫。唯见白云合，东临邹鲁乡。皤皤邑中老，自夸邑中理。何必升君堂，然后知君美。开门无犬吠，早卧常晏起。昔人不忍欺，今我还复尔。,
同观陈十六史兴碑,高适,荆衡气偏秀，江汉流不歇。此地多精灵，有时生才杰。伊人今独步，逸思能间发。永怀掩风骚，千载常矻矻。新碑亦崔嵬，佳句悬日月。则是刊石经，终然继梼杌。我来观雅制，慷慨变毛发。季主尽荒淫，前王徒贻厥。东周既削弱，两汉更沦没。西晋何披猖，五胡相唐突。作歌乃彰善，比物仍恶讦。感叹将谓谁，对之空咄咄。,
送柴司户充刘卿判官之岭外,高适,岭外资雄镇，朝端宠节旄。月卿临幕府，星使出词曹。海对羊城阔，山连象郡高。风霜驱瘴疠，忠信涉波涛。别恨随流水，交情脱宝刀。有才无不适，行矣莫徒劳。,
送蔡少府赴登州推事,高适,胶东连即墨，莱水入沧溟。国小常多事，人讹屡抵刑。公才征郡邑，诏使出郊坰。标格谁当犯，风谣信可听。峥嵘大岘口，逦迤汶阳亭。地迥云偏白，天秋山更青。祖筵方卜昼，王事急侵星。劝尔将为德，斯言盖有听。,
秋日作,高适,端居值秋节，此日更愁辛。寂寞无一事，蒿莱通四邻。闭门生白发，回首忆青春。岁月不相待，交游随众人。云霄何处托，愚直有谁亲。举酒聊自劝，穷通信尔身。,
酬岑二十主簿秋夜见赠之作,高适,舍下蛩乱鸣，居然自萧索。缅怀高秋兴，忽枉清夜作。感物我心劳，凉风惊二毛。池枯菡萏死，月出梧桐高。如何异乡县，复得交才彦。汩没嗟后时，蹉跎耻相见。箕山别来久，魏阙谁不恋。独有江海心，悠悠未尝倦。,
宋中别李八,高适,岁晏谁不归，君归意可说。将趋倚门望，还念同人别。驻马临长亭，飘然事明发。苍茫眺千里，正值苦寒节。旧国多转蓬，平台下明月。世情薄疵贱，夫子怀贤哲。行矣各勉旃，吾当挹馀烈。,
登百丈峰二首,高适,朝登百丈峰，遥望燕支道。汉垒青冥间，胡天白如扫。忆昔霍将军，连年此征讨。匈奴终不灭，寒山徒草草。唯见鸿雁飞，令人伤怀抱。晋武轻后事，惠皇终已昏。豺狼塞瀍洛，胡羯争乾坤。四海如鼎沸，五原徒自尊。而今白庭路，犹对青阳门。朝市不足问，君臣随草根。,怀古诗
同马太守听九思法师讲金刚经,高适,吾师晋阳宝，杰出山河最。途经世谛间，心到空王外。鸣钟山虎伏，说法天龙会。了义同建瓴，梵法若吹籁。深知亿劫苦，善喻恒沙大。舍施割肌肤，攀缘去亲爱。招提何清净，良牧驻轻盖。露冕众香中，临人觉苑内。心持佛印久，标割魔军退。愿开初地因，永奉弥天对。,
宋中十首,高适,梁王昔全盛，宾客复多才。悠悠一千年，陈迹唯高台。寂寞向秋草，悲风千里来。朝临孟诸上，忽见芒砀间。赤帝终已矣，白云长不还。时清更何有，禾黍遍空山。景公德何广，临变莫能欺。三请皆不忍，妖星终自移。君心本如此，天道岂无知。梁苑白日暮，梁山秋草时。君王不可见，修竹令人悲。九月桑叶尽，寒风鸣树枝。登高临旧国，怀古对穷秋。落日鸿雁度，寒城砧杵愁。昔贤不复有，行矣莫淹留。出门望终古，独立悲且歌。忆昔鲁仲尼，凄凄此经过。众人不可向，伐树将如何。逍遥漆园吏，冥没不知年。世事浮云外，闲居大道边。古来同一马，今我亦忘筌。五霸递征伐，宋人无战功。解围幸奇说，易子伤吾衷。唯见卢门外，萧条多转蓬。常爱宓子贱，鸣琴能自亲。邑中静无事，岂不由其身。何意千年后，寂寞无此人。阏伯去已久，高丘临道傍。人皆有兄弟，尔独为参商。终古犹如此。而今安可量。,
宋中遇刘书记有别,高适,何代无秀士，高门生此才。森然睹毛发，若见河山来。几载困常调，一朝时运催。白身谒明主，待诏登云台。相逢梁宋间，与我醉蒿莱。寒楚眇千里，雪天昼不开。末路终离别，不能强悲哀。男儿争富贵，劝尔莫迟回。,
遇冲和先生,高适,冲和生何代，或谓游东溟。三命谒金殿，一言拜银青。自云多方术，往往通神灵。万乘亲问道，六宫无敢听。昔去限霄汉，今来睹仪形。头戴鹖鸟冠，手摇白鹤翎。终日饮醇酒，不醉复不醒。常忆鸡鸣山，每诵西升经。拊背念离别，依然出户庭。莫见今如此，曾为一客星。,
东平路作三首,高适,南图适不就，东走岂吾心。索索凉风动，行行秋水深。蝉鸣木叶落，兹夕更愁霖。明时好画策，动欲干王公。今日无成事，依依亲老农。扁舟向何处，吾爱汶阳中。清旷凉夜月，裴回孤客舟。渺然风波上，独爱前山秋。秋至复摇落，空令行者愁。,
赠别晋三处士,高适,有人家住清河源，渡河问我游梁园。手持道经注已毕，心知内篇口不言。卢门十年见秋草，此心惆怅谁能道。知己从来不易知，慕君为人与君好。别时九月桑叶疏，出门千里无行车。爱君且欲君先达，今上求贤早上书。,
自蓟北归,高适,驱马蓟门北，北风边马哀。苍茫远山口，豁达胡天开。五将已深入，前军止半回。谁怜不得意，长剑独归来。,
重阳,高适,节物惊心两鬓华，东篱空绕未开花。百年将半仕三已，五亩就荒天一涯。岂有白衣来剥啄，一从乌帽自欹斜。真成独坐空搔首，门柳萧萧噪暮鸦。,
辟阳城,高适,荒城在高岸，凌眺俯清淇。传道汉天子，而封审食其。奸淫且不戮，茅土孰云宜。何得英雄主，返令儿女欺。母仪良已失，臣节岂如斯。太息一朝事，乃令人所嗤。,
赴彭州山行之作,高适,峭壁连崆峒，攒峰叠翠微。鸟声堪驻马，林色可忘机。怪石时侵径，轻萝乍拂衣。路长愁作客，年老更思归。且悦岩峦胜，宁嗟意绪违。山行应未尽，谁与玩芳菲。,
效古赠崔二,高适,十月河洲时，一看有归思。风飙生惨烈，雨雪暗天地。我辈今胡为，浩哉迷所至。缅怀当途者，济济居声位。邈然在云霄，宁肯更沦踬。周旋多燕乐，门馆列车骑。美人芙蓉姿，狭室兰麝气。金炉陈兽炭，谈笑正得意。岂论草泽中，有此枯槁士。我惭经济策，久欲甘弃置。君负纵横才，如何尚憔悴。长歌增郁怏，对酒不能醉。穷达自有时，夫子莫下泪。,
别王彻,高适,归客自南楚，怅然思北林。萧条秋风暮，回首江淮深。留君终日欢，或为梁父吟。时辈想鹏举，他人嗟陆沉。载酒登平台，赠君千里心。浮云暗长路，落日有归禽。离别未足悲，辛勤当自任。吾知十年后，季子多黄金。,
送李侍御赴安西,高适,行子对飞蓬，金鞭指铁骢。功名万里外，心事一杯中。虏障燕支北，秦城太白东。离魂莫惆怅，看取宝刀雄。,
送虞城刘明府谒魏郡苗太守,高适,天官苍生望，出入承明庐。肃肃领旧藩，皇皇降玺书。茂宰多感激，良将复吹嘘。永怀一言合，谁谓千里疏。对酒忽命驾，兹情何起予。炎天昼如火，极目无行车。长路出雷泽，浮云归孟诸。魏郡十万家，歌钟喧里闾。传道贤君至，闭关常晏如。君将挹高论，定是问樵渔。今日逢明圣，吾为陶隐居。,
途中酬李少府赠别之作,高适,西上逢节换，东征私自怜。故人今卧疾，欲别还留连。举酒临南轩，夕阳满中筵。宁知江上兴，乃在河梁偏。行李多光辉，札翰忽相鲜。谁谓岁月晚，交情尚贞坚。终嗟州县劳，官谤复迍邅。虽负忠信美，其如方寸悬。连帅扇清风，千里犹眼前。曾是趋藻镜，不应翻弃捐。日来知自强，风气殊未痊。可以加药物，胡为辄忧煎。驱马出大梁，原野一悠然。柳色感行客，云阴愁远天。皇明烛幽遐，德泽普照宣。鹓鸿列霄汉，燕雀何翩翩。余亦惬所从，渔樵十二年。种瓜漆园里，凿井卢门边。去去勿重陈，生涯难勉旃。或期遇春事，与尔复周旋。投报空回首，狂歌谢比肩。,
同薛司直诸公秋霁曲江俯见南山作,高适,南山郁初霁，曲江湛不流。若临瑶池前，想望昆仑丘。回首见黛色，眇然波上秋。深沉俯峥嵘，清浅延阻修。连潭万木影，插岸千岩幽。杳霭信难测，渊沦无暗投。片云对渔父，独鸟随虚舟。我心寄青霞，世事惭白鸥。得意在乘兴，忘怀非外求。良辰自多暇，欣与数子游。,
同群公宿开善寺，赠陈十六所居,高适,驾车出人境，避暑投僧家。裴回龙象侧，始见香林花。读书不及经，饮酒不胜茶。知君悟此道，所未搜袈裟。谈空忘外物，持诫破诸邪。则是无心地，相看唯月华。,
宋中遇陈二,高适,常忝鲍叔义，所期王佐才。如何守苦节，独此无良媒。离别十年外，飘飖千里来。安知罢官后，惟见柴门开。穷巷隐东郭，高堂咏南陔。篱根长花草，井上生莓苔。伊昔望霄汉，于今倦蒿莱。男儿命未达，且尽手中杯。,
行路难二首,高适,长安少年不少钱，能骑骏马鸣金鞭。五侯相逢大道边，美人弦管争留连。黄金如斗不敢惜，片言如山莫弃捐。安知憔悴读书者，暮宿灵台私自怜。君不见富家翁，旧时贫贱谁比数。一朝金多结豪贵，万事胜人健如虎。子孙成行满眼前，妻能管弦妾能舞。自矜一身忽如此，却笑傍人独愁苦。东邻少年安所如，席门穷巷出无车。有才不肯学干谒，何用年年空读书。,
古歌行,高适,君不见汉家三叶从代至，高皇旧臣多富贵。天子垂衣方晏如，庙堂拱手无馀议。苍生偃卧休征战，露台百金以为费。田舍老翁不出门，洛阳少年莫论事。,
别王八,高适,征马嘶长路，离人挹佩刀。客来东道远，归去北风高。时候何萧索，乡心正郁陶。传君遇知己，行日有绨袍。,
古乐府飞龙曲，留上陈左相（陈希烈）,高适,德以精灵降，时膺梦寐求。苍生谢安石，天子富平侯。尊俎资高论，岩廊挹大猷。相门连户牖，卿族嗣弓裘。豁达云开霁，清明月映秋。能为吉甫颂，善用子房筹。阶砌思攀陟，门阑尚阻修。高山不易仰，大匠本难投。迹与松乔合，心缘启沃留。公才山吏部，书癖杜荆州。幸沐千年圣，何辞一尉休。折腰知宠辱，回首见沉浮。天地庄生马，江湖范蠡舟。逍遥堪自乐，浩荡信无忧。去此从黄绶，归欤任白头。风尘与霄汉，瞻望日悠悠。,
信安王幕府诗,高适,云纪轩皇代，星高太白年。庙堂咨上策，幕府制中权。盘石藩维固，升坛礼乐先。国章荣印绶，公服贵貂蝉。乐善旌深德，输忠格上玄。剪桐光宠锡，题剑美贞坚。圣祚雄图广，师贞武德虔。雷霆七校发，旌旆五营连。华省征群乂，霜台举二贤。岂伊公望远，曾是茂才迁。并秉韬钤术，兼该翰墨筵。帝思麟阁像，臣献柏梁篇。振玉登辽甸，摐金历蓟壖。度河飞羽檄，横海泛楼船。北伐声逾迈，东征务以专。讲戎喧涿野，料敌静居延。军势持三略，兵戎自九天。朝瞻授钺去，时听偃戈旋。大漠风沙里，长城雨雪边。云端临碣石，波际隐朝鲜。夜壁冲高斗，寒空驻彩旃。倚弓玄兔月，饮马白狼川。庶物随交泰，苍生解倒悬。四郊增气象，万里绝风烟。关塞鸿勋著，京华甲第全。落梅横吹后，春色凯歌前。直道常兼济，微才独弃捐。曳裾诚已矣，投笔尚凄然。作赋同元淑，能诗匪仲宣。云霄不可望，空欲仰神仙。,
和窦侍御登凉州七级浮图之作,高适,化塔屹中起，孤高宜上跻。铁冠雄赏眺，金界宠招携。空色在轩户，边声连鼓鼙。天寒万里北，地豁九州西。清兴揖才彦，峻风和端倪。始知阳春后，具物皆筌蹄。,
陪窦侍御泛灵云池,高适,白露时先降，清川思不穷。江湖仍塞上，舟楫在军中。舞换临津树，歌饶向迥风。夕阳连积水，边色满秋空。乘兴宜投辖，邀欢莫避骢。谁怜持弱羽，犹欲伴鹓鸿。,
陪窦侍御灵云南亭宴诗，得雷字,高适,人幽宜眺听，目极喜亭台。风景知愁在，关山忆梦回。只言殊语默，何意忝游陪。连唱波澜动，冥搜物象开。新秋归远树，残雨拥轻雷。檐外长天尽，尊前独鸟来。常吟塞下曲，多谢幕中才。河汉徒相望，嘉期安在哉。,
同朱五题卢使君义井,高适,高义唯良牧，深仁自下车。宁知凿井处，还是饮冰馀。地即泉源久，人当汲引初。体清能鉴物，色洞每含虚。上善滋来往，中和浃里闾。济时应未竭，怀惠复何如。,
塞上,高适,东出卢龙塞，浩然客思孤。亭堠列万里，汉兵犹备胡。边尘涨北溟，虏骑正南驱。转斗岂长策，和亲非远图。惟昔李将军，按节出皇都。总戎扫大漠，一战擒单于。常怀感激心，愿效纵横谟。倚剑欲谁语，关河空郁纡。,
送萧十八与房侍御回还,高适,常苦古人远，今见斯人古。澹泊遗声华，周旋必邹鲁。故交在梁宋，游方出庭户。匹马鸣朔风，一身济河浒。辛勤采兰咏，款曲翰林主。岁月催别离，庭闱远风土。寥寥寒烟静，莽莽夕阴吐。明发不在兹，青天眇难睹。,
淇上别刘少府子英,高适,近来住淇上，萧条惟空林。又非耕种时，闲散多自任。伊君独知我，驱马欲招寻。千里忽携手，十年同苦心。求仁见交态，于道喜甘临。逸思乃天纵，微才应陆沉。飘然归故乡，不复问离襟。南登黎阳渡，莽苍寒云阴。桑叶原上起，河凌山下深。途穷更远别，相对益悲吟。,
同群公题中山寺,高适,平原十里外，稍稍云岩深。遂及清净所，都无人世心。名僧既礼谒，高阁复登临。石壁倚松径，山田多栗林。超遥尽巘崿，逼侧仍岖嶔。吾欲休世事，于焉聊自任。,
观李九少府翥树宓子贱神祠碑,高适,吾友吏兹邑，亦尝怀宓公。安知梦寐间，忽与精灵通。一见兴永叹，再来激深衷。宾从何逶迤，二十四老翁。于焉建层碑，突兀长林东。作者无愧色，行人感遗风。坐令高岸尽，独对秋山空。片石勿谓轻，斯言固难穷。龙盘色丝外，鹊顾偃波中。形胜驻群目，坚贞指苍穹。我非王仲宣，去矣徒发蒙。,
哭裴少府,高适,世人谁不死，嗟君非生虑。扶病适到官，田园在何处。公才群吏感，葬事他人助。余亦未识君，深悲哭君去。第二百一十三卷,
别崔少府,高适,知君少得意，汶上掩柴扉。寒食仍留火，春风未授衣。皆言黄绶屈，早向青云飞。借问他乡事，今年归不归。,
别孙訢,高适,离人去复留，白马黑貂裘。屈指论前事，停鞭惜旧游。帝乡那可忘，旅馆日堪愁。谁念无知己，年年睢水流。,
送刘评事充朔方判官，赋得征马嘶,高适,征马向边州，萧萧嘶不休。思深应带别，声断为兼秋。歧路风将远，关山月共愁。赠君从此去，何日大刀头。,
武威同诸公过杨七山人，得藤字,高适,幕府日多暇，田家岁复登。相知恨不早，乘兴乃无恒。穷巷在乔木，深斋垂古藤。边城唯有醉，此外更何能。,
东平别前卫县李寀少府,高适,黄鸟翩翩杨柳垂，春风送客使人悲。怨别自惊千里外，论交却忆十年时。云开汶水孤帆远，路绕梁山匹马迟。此地从来可乘兴，留君不住益凄其。,友情诗
夜别韦司士，得城字,高适,高馆张灯酒复清，夜钟残月雁归声。只言啼鸟堪求侣，无那春风欲送行。黄河曲里沙为岸，白马津边柳向城。莫怨他乡暂离别，知君到处有逢迎。,友情诗
同陈留崔司户早春宴蓬池,高适,同官载酒出郊圻，晴日东驰雁北飞。隔岸春云邀翰墨，傍檐垂柳报芳菲。池边转觉虚无尽，台上偏宜酩酊归。州县徒劳那可度，后时连骑莫相违。,
又送族侄式颜,高适,惜君才未遇，爱君才若此。世上五百年，君家一千里。俱游帝城下，忽在梁园里。我今行山东，离忧不能已。,
涟上别王秀才,高适,飘飖经远道，客思满穷秋。浩荡对长涟，君行殊未休。崎岖山海侧，想像无前俦。何意照乘珠，忽然欲暗投。东路方箫条，楚歌复悲愁。暮帆使人感，去鸟兼离忧。行矣当自爱，壮年莫悠悠。余亦从此辞，异乡难久留。赠言岂终极，慎勿滞沧洲。,
宋中遇林虑杨十七山人，因而有别,高适,昔余涉漳水，驱车行邺西。遥见林虑山，苍苍戛天倪。邂逅逢尔曹，说君彼岩栖。萝径垂野蔓，石房倚云梯。秋韭何青青，药苗数百畦。栗林隘谷口，栝树森回谿。耕耘有山田，纺绩有山妻。人生苟如此，何必组与珪。谁谓远相访，曩情殊不迷。檐前举醇醪，灶下烹只鸡。朔风忽振荡，昨夜寒螀啼。游子益思归，罢琴伤解携。出门尽原野，白日黯已低。始惊道路难，终念言笑暌。因声谢岑壑，岁暮一攀跻。,
酬别薛三、蔡大，留简韩十四主簿,高适,迢递辞京华，辛勤异乡县。登高俯沧海，回首泪如霰。同人久离别，失路还相见。薛侯怀直道，德业应时选。蔡子负清才，当年擢宾荐。韩公有奇节，词赋凌群彦。读书嵩岑间，作吏沧海甸。伊余寡栖托，感激多愠见。纵诞非尔情，飘沦任疵贱。忽枉琼瑶作，乃深平生眷。始谓吾道存，终嗟客游倦。归心无昼夜，别事除言宴。复值凉风时，苍茫夏云变。,
宴韦司户山亭院,高适,人幽想灵山，意惬怜远水。习静务为适，所居还复尔。汲流涨华池，开酌宴君子。苔径试窥践，石屏可攀倚。入门见中峰，携手如万里。横琴了无事，垂钓应有以。高馆何沉沉，飒然凉风起。,
别韦兵曹,高适,离别长千里，相逢数十年。此心应不变，他事已徒然。惆怅春光里，蹉跎柳色前。逢时当自取，看尔欲先鞭。,
独孤判官部送兵,高适,饯君嗟远别，为客念周旋。征路今如此，前军犹眇然。出关逢汉壁，登陇望胡天。亦是封侯地，期君早着鞭。,
别冯判官,高适,碣石辽西地，渔阳蓟北天。关山唯一道，雨雪尽三边。才子方为客，将军正渴贤。遥知幕府下，书记日翩翩。,
淇上送韦司仓往滑台,高适,饮酒莫辞醉，醉多适不愁。孰知非远别，终念对穷秋。滑台门外见，淇水眼前流。君去应回首，风波满渡头。,
送蹇秀才赴临洮,高适,怅望日千里，如何今二毛。犹思阳谷去，莫厌陇山高。倚马见雄笔，随身唯宝刀。料君终自致，勋业在临洮。,
同李太守北池泛舟，宴高平郑太守,高适,每揖龚黄事，还陪李郭舟。云从四岳起，水向百城流。幽意随登陟，嘉言即献酬。乃知缝掖贵，今日对诸侯。,
同群公十月朝宴李太守宅,高适,良牧征高赏，褰帷问考槃。岁时当正月，甲子入初寒。已听甘棠颂，欣陪旨酒欢。仍怜门下客，不作布衣看。,
淇上别业,高适,依依西山下，别业桑林边。庭鸭喜多雨，邻鸡知暮天。野人种秋菜，古老开原田。且向世情远，吾今聊自然。,
入昌松东界山行,高适,鸟道几登顿，马蹄无暂闲。崎岖出长坂，合沓犹前山。石激水流处，天寒松色间。王程应未尽，且莫顾刀环。,
田家春望,高适,出门何所见，春色满平芜。可叹无知己，高阳一酒徒。,
铜雀妓,高适,日暮铜雀迥，秋深玉座清。萧森松柏望，委郁绮罗情。君恩不再得，妾舞为谁轻。,
酬裴员外以诗代书,高适,少时方浩荡，遇物犹尘埃。脱略身外事，交游天下才。单车入燕赵，独立心悠哉。宁知戎马间，忽展平生怀。且欣清论高，岂顾夕阳颓。题诗碣石馆，纵酒燕王台。北望沙漠垂，漫天雪皑皑。临边无策略，览古空裴回。乐毅吾所怜，拔齐翻见猜。荆卿吾所悲，适秦不复回。然诺多死地，公忠成祸胎。与君从此辞，每恐流年催。如何俱老大，始复忘形骸。兄弟真二陆，声名连八裴。乙未将星变，贼臣候天灾。胡骑犯龙山，乘舆经马嵬。千官无倚著，万姓徒悲哀。诛吕鬼神动，安刘天地开。奔波走风尘，倏忽值云雷。拥旄出淮甸，入幕征楚材。誓当剪鲸鲵，永以竭驽骀。小人胡不仁，谗我成死灰。赖得日月明，照耀无不该。留司洛阳宫，詹府唯蒿莱。是时扫氛祲，尚未歼渠魁。背河列长围，师老将亦乖。归军剧风火，散卒争椎埋。一夕瀍洛空，生灵悲曝腮。衣冠投草莽，予欲驰江淮。登顿宛叶下，栖遑襄邓隈。城池何萧条，邑屋更崩摧。纵横荆棘丛，但见瓦砾堆。行人无血色，战骨多青苔。遂除彭门守，因得朝玉阶。激昂仰鹓鹭，献替欣盐梅。驱传及远蕃，忧思郁难排。罢人纷争讼，赋税如山崖。所思在畿甸，曾是鲁宓侪。自从拜郎官，列宿焕天街。那能访遐僻，还复寄琼环。金玉本高价，埙篪终易谐。朗咏临清秋，凉风下庭槐。何意寇盗间，独称名义偕。辛酸陈侯诔，叹息季鹰杯。白日屡分手，青春不再来。卧看中散论，愁忆太常斋。酬赠徒为尔，长歌还自咍。,
赠别沈四逸人,高适,沈侯未可测，其况信浮沉。十载常独坐，几人知此心。乘舟蹈沧海，买剑投黄金。世务不足烦，有田西山岑。我来遇知己，遂得开清襟。何意阃阈间，沛然江海深。疾风扫秋树，濮上多鸣砧。耿耿尊酒前，聊雁飞愁音。平生重离别，感激对孤琴。,
送韩九,高适,惆怅别离日，裴回歧路前。归人望独树，匹马随秋蝉。常与天下士，许君兄弟贤。良时正可用，行矣莫徒然。,
别张少府,高适,归客留不住，朝云纵复横。马头向春草，斗柄临高城。嗟我久离别，羡君看弟兄。归心更难道，回首一伤情。,
登垄,高适,垄头远行客，垄上分流水。流水无尽期，行人未云已。浅才登一命，孤剑通万里。岂不思故乡，从来感知己。,
同鲜于洛阳于毕员外宅观画马歌,高适,知君爱鸣琴，仍好千里马。永日恒思单父中，有时心到宛城下。遇客丹青天下才，白生胡雏控龙媒。主人娱宾画障开，只言骐骥西极来。半壁走参走覃势不住，满堂风飘飒然度。家僮愕视欲先鞭，枥马惊嘶还屡顾。始知物妙皆可怜，燕昭市骏岂徒然。纵令剪拂无所用，犹胜驽骀在眼前。,
广陵别郑处士,高适,落日知分手，春风莫断肠。兴来无不惬，才在亦何伤。溪水堪垂钓，江田耐插秧。人生只为此，亦足傲羲皇。,
送魏八,高适,更沽淇上酒，还泛驿前舟。为惜故人去，复怜嘶马愁。云山行处合，风雨兴中秋。此路无知己，明珠莫暗投。,
宴郭校书，因之有别,高适,彩服趋庭训，分交载酒过。芸香名早著，蓬转事仍多。苦战知机息，穷愁奈别何。云霄莫相待，年鬓已蹉跎。,
同卫八题陆少府书斋,高适,知君薄州县，好静无冬春。散帙至栖鸟，明灯留故人。深房腊酒熟，高院梅花新。若是周旋地，当令风义亲。,
别耿都尉,高适,四十能学剑，时人无此心。如何耿夫子，感激投知音。翩翩白马来，二月青草深。别易小千里，兴酣倾百金。,
送浑将军出塞,高适,将军族贵兵且强，汉家已是浑邪王。子孙相承在朝野，至今部曲燕支下。控弦尽用阴山儿，登阵常骑大宛马。银鞍玉勒绣蝥弧，每逐嫖姚破骨都。李广从来先将士，卫青未肯学孙吴。传有沙场千万骑，昨日边庭羽书至。城头画角三四声，匣里宝刀昼夜鸣。意气能甘万里去，辛勤判作一年行。黄云白草无前后，朝建旌旄夕刁斗。塞下应多侠少年，关西不见春杨柳。从军借问所从谁，击剑酣歌当此时。远别无轻绕朝策，平戎早寄仲宣诗。,
送郭处士往莱芜，兼寄苟山人,高适,君为东蒙客，往来东蒙畔。云卧临峄阳，山行穷日观。少年词赋皆可听，秀眉白面风清泠。身上未曾染名利，口中犹未知膻腥。今日还山意无极，岂辞世路多相识。归见莱芜九十翁，为论别后长相忆。,
画马篇（同诸公宴睢阳李太守，各赋一物）,高适,君侯枥上骢，貌在丹青中。马毛连钱蹄铁色，图画光辉骄玉勒。马行不动势若来，权奇蹴踏无尘埃。感兹绝代称妙手，遂令谈者不容口。麒麟独步自可珍，弩骀万匹知何有。终未如他枥上骢，载华毂，骋飞鸿。荷君剪拂与君用，一日千里如旋风。,
咏马鞭,高适,龙竹养根凡几年，工人截之为长鞭，一节一目皆天然。珠重重，星连连。绕指柔，纯金坚。绳不直，规不圆。把向空中捎一声，良马有心日驰千。,
送董判官,高适,逢君说行迈，倚剑别交亲。幕府为才子，将军作主人。近关多雨雪，出塞有风尘。长策须当用，男儿莫顾身。,
逢谢偃,高适,红颜怆为别，白发始相逢。唯馀昔时泪，无复旧时容。,
九曲词三首,高适,许国从来彻庙堂，连年不为在疆场。将军天上封侯印，御史台上异姓王。万骑争歌杨柳春，千场对舞绣骐驎。到处尽逢欢洽事，相看总是太平人。铁骑横行铁岭头，西看逻逤取封侯。青海只今将饮马，黄河不用更防秋。,
送桂阳孝廉,高适,桂阳年少西入秦，数经甲科犹白身。即今江海一归客，他日云霄万里人。,
送李少府，时在客舍作,高适,相逢旅馆意多违，暮雪初晴候雁飞。,
苦雨寄房四昆季,高适,独坐见多雨，况兹兼索居。茫茫十月交，穷阴千里馀。弥望无端倪，北风击林箊。白日渺难睹，黄云争卷舒。安得造化功，旷然一扫除。滴沥檐宇愁，寥寥谈笑疏。泥涂拥城郭，水潦盘丘墟。惆怅悯田农，裴回伤里闾。曾是力井税，曷为无斗储。万事切中怀，十年思上书。君门嗟缅邈，身计念居诸。沉吟顾草茅，郁怏任盈虚。黄鹄不可羡，鸡鸣时起予。故人平台侧，高馆临通衢。兄弟方荀陈，才华冠应徐。弹棋自多暇，饮酒更何如。知人想林宗，直道惭史鱼。携手风流在，开襟鄙吝祛。宁能访穷巷，相与对园蔬。,
茫?旮钅Ь?恕Ｔ缚?醯匾颍?婪蠲痔於浴＞,高适,涟上非所趣，偶为世务牵。经时驻归棹，日夕对平川。莫论行子愁，且得主人贤。亭上酒初熟，厨中鱼每鲜。自说宦游来，因之居住偏。煮盐沧海曲，种稻长淮边。四时常晏如，百口无饥年。菱芋藩篱下，渔樵耳目前。异县少朋从，我行复迍邅。向不逢此君，孤舟已言旋。明日又分首，风涛还眇然。,
酬卫八雪中见寄,高适,季冬忆淇上，落日归山樊。旧宅带流水，平田临古村。雪中望来信，醉里开衡门。果得希代宝，缄之那可论。,
送张瑶贬五谿尉,高适,他日维桢干，明时悬镆铘。江山遥去国，妻子独还家。离别无嫌远，沉浮勿强嗟。南登有词赋，知尔吊长沙。,
和崔二少府登楚丘城作,高适,故人亦不遇，异县久栖托。辛勤失路意，感叹登楼作。清晨眺原野，独立穷寥廓。云散芒砀山，水还睢阳郭。绕梁即襟带，封卫多漂泊。事古悲城池，年丰爱墟落。相逢俱未展，携手空萧索。何意千里心，仍求百金诺。公侯皆我辈，动用在谋略。圣心思贤才，朅来刈葵藿。,
同吕员外酬田著作幕门军西宿盘山秋夜作,高适,碛路天早秋，边城夜应永。遥传戎旅作，已报关山冷。上将顿盘阪，诸军遍泉井。绸缪阃外书，慷慨幕中请。能使勋业高，动令氛雾屏。远途能自致，短步终难骋。羽翮时一看，穷愁始三省。人生感然诺，何啻若形影。白发知苦心，阳春见佳境。星河连塞络，刁斗兼山静。忆君霜露时，使我空引领。,
酬秘书弟兼寄幕下诸公,高适,亚相膺时杰，群才遇良工。翩翩幕下来，拜赐甘泉宫。信知命世奇，适会非常功。侍御执邦宪，清词焕春丛。末路望绣衣，他时常发蒙。孰云三军壮，惧我弹射雄。谁谓万里遥，在我樽俎中。光禄经济器，精微自深衷。前席屡荣问，长城兼在躬。高纵激颓波，逸翮驰苍穹。将副节制筹，欲令沙漠空。司业志应徐，雅度思冲融。相思三十年，忆昨犹儿童。今来抱青紫，忽若披鹓鸿。说剑增慷慨，论交持始终。秘书即吾门，虚白无不通。多才陆平原，硕学郑司农。献封到关西，独步归山东。永意久知处，嘉言能亢宗。客从梁宋来，行役随转蓬。酬赠欣元弟，忆贤瞻数公。游鳞戏沧浪，鸣凤栖梧桐。并负垂天翼，俱乘破浪风。眈眈天府间，偃仰谁敢同。何意构广厦，翻然顾雕虫。应知阮步兵，惆怅此途穷。,
同诸公登慈恩寺浮图,高适,香界泯群有，浮图岂诸相。登临骇孤高，披拂欣大壮。言是羽翼生，迥出虚空上。顿疑身世别，乃觉形神王。宫阙皆户前，山河尽檐向。秋风昨夜至，秦塞多清旷。千里何苍苍，五陵郁相望。盛时惭阮步，末宦知周防。输效独无因，斯焉可游放。,
苦雪四首,高适,二月犹北风，天阴雪冥冥。寥落一室中，怅然惭百龄。苦愁正如此，门柳复青青。惠连发清兴，袁安念高卧。余故非斯人，为性兼懒惰。赖兹尊中酒，终日聊自过。濛濛洒平陆，淅沥至幽居。且喜润群物，焉能悲斗储。故交久不见，鸟雀投吾庐。孰云久闲旷，本自保知寡。穷巷独无成，春条只盈把。安能羡鹏举，且欲歌牛下。乃知古时人，亦有如我者。,
"同河南李少尹毕员外宅夜饮,时洛阳告捷,遂作",高适,故人美酒胜浊醪，故人清词合风骚。长歌满酌惟吾曹，高谈正可挥麈毛。半醉忽然持蟹螯，洛阳告捷倾前后。武侯腰间印如斗，郎官无事时饮酒。杯中绿蚁吹转来，瓮上飞花拂还有。前年持节将楚兵，去年留司在东京，今年复拜二千石，盛夏五月西南行。彭门剑门蜀山里，昨逢军人劫夺我，到家但见妻与子。赖得饮君春酒数十杯，不然令我愁欲死。,
别从甥万盈,高适,诸生曰万盈，四十乃知名。宅相予偏重，家丘人莫轻。美才应自料，苦节岂无成。莫以山田薄，今春又不耕。,
同李员外贺哥舒大夫破九曲之作,高适,遥传副丞相，昨日破西蕃。作气群山动，扬军大旆翻。奇兵邀转战，连孥绝归奔。泉喷诸戎血，风驱死虏魂。头飞攒万戟，面缚聚辕门。鬼哭黄埃暮，天愁白日昏。石城与岩险，铁骑皆云屯。长策一言决，高踪百代存。威棱慑沙漠，忠义感乾坤。老将黯无色，儒生安敢论。解围凭庙算，止杀报君恩。唯有关河渺，苍茫空树墩。,
同郭十题杨主簿新厅,高适,华馆曙沈沈，惟良正在今。用材兼柱石，闻物象高深。更得芝兰地，兼营枳棘林。向风扃戟户，当署近棠阴。勿改安卑节，聊闲理剧心。多君有知己，一和郢中吟。,
蓟门行五首,高适,蓟门逢古老，独立思氛氲。一身既零丁，头鬓白纷纷。勋庸今已矣，不识霍将军。汉家能用武，开拓穷异域。戍座厌糠核，降胡饱衣食。关亭试一望，吾欲泪沾臆。边城十一月，雨雪乱霏霏。元戎号令严，人马亦轻肥。羌胡无尽日，征战几时归。幽州多骑射，结发重横行。一朝事将军，出入有声名。纷纷猎秋草，相向角弓鸣。黯黯长城外，日没更烟尘。胡骑虽凭陵，汉兵不顾身。古树满空塞，黄云愁杀人。,
过卢明府有赠,高适,良吏不易得，古人今可传。静然本诸己，以此知其贤。我行挹高风，羡尔兼少年。胸怀豁清夜，史汉如流泉。明日复行春，逶迤出郊坛。登高见百里，桑野郁芊芊。时平俯鹊巢，岁熟多人烟。奸猾唯闭户，逃亡归种田。回轩自郭南，老幼满马前。皆贺蚕农至，而无徭役牵。君观黎庶心，抚之诚万全。何幸逢大道，愿言烹小鲜。能奏明廷主，一试武城弦。,
单父逢邓司仓覆仓库，因而有赠,高适,邦牧今坐啸，群贤趋纪纲。四人忽不扰，耕者遥相望。粲粲府中妙，授词如履霜。炎炎伏热时，草木无晶光。匹马度睢水，清风何激扬。校缗阅帑藏，发廪欣斯箱。邂逅得相逢，欢言至夕阳。开襟自公馀，载酒登琴堂。举杯挹山川，寓目穷毫芒。白鸟向田尽，青蝉归路长。醉中不惜别，况乃正游梁。,
蓟门不遇王之涣、郭密之，因以留赠,高适,適远登蓟丘，兹晨独搔屑。贤交不可见，吾愿终难说。迢递千里游，羁离十年别。才华仰清兴，功业嗟芳节。旷荡阻云海，萧条带风雪。逢时事多谬，失路心弥折。行矣勿重陈，怀君但愁绝。,
和贺兰判官望北海作,高适,圣代务平典，輶轩推上才。迢遥溟海际，旷望沧波开。四牡未遑息，三山安在哉。巨鳌不可钓，高浪何崔嵬。湛湛朝百谷，茫茫连九垓。挹流纳广大，观异增迟回。日出见鱼目，月圆知蚌胎。迹非想像到，心以精灵猜。远色带孤屿，虚声涵殷雷。风行越裳贡，水遏天吴灾。揽辔隼将击，忘机鸥复来。缘情韵骚雅，独立遗尘埃。吏道竟殊用，翰林仍忝陪。长鸣谢知己，所愧非龙媒。,
同吕判官从哥舒大夫破洪济城回，登积石军多,高适,塞口连浊河，辕门对山寺。宁知鞍马上，独有登临事。七级凌太清，千崖列苍翠。飘飘方寓目，想像见深意。高兴殊未平，凉风飒然至。拔城阵云合，转旆胡星坠。大将何英灵，官军动天地。君怀生羽翼，本欲附骐骥。款段苦不前，青冥信难致。一歌阳春后，三叹终自愧。,
题尉迟将军新庙,高适,周室既板荡，贼臣立婴儿。将军独激昂，誓欲酬恩私。孤城日无援，高节终可悲。家国共沦亡，精魂空在斯。沉沉积冤气，寂寂无人知。良牧怀深仁，与君建明祠。父子俱血食，轩车每逶迤。我来荐蘋蘩，感叹兴此词。晨光上阶闼，杀气翻旌旗。明明幽冥理，至诚信莫欺。唯夫二千石，多庆方自兹。,
送蔡山人,高适,东山布衣明古今，自言独未逢知音。识者阅见一生事，到处豁然千里心。看书学剑长辛苦，近日方思谒明主。斗酒相留醉复醒，悲歌数年泪如雨。丈夫遭遇不可知，买臣主父皆如斯。我今蹭蹬无所似，看尔崩腾何若为。,
赠杜二拾遗,高适,传道招提客，诗书自讨论。佛香时入院，僧饭屡过门。听法还应难，寻经剩欲翻。草玄今已毕，此外复何言。,
宋中别司功叔，各赋一物得商丘,高适,商丘试一望，隐隐带秋天。地与辰星在，城将大路迁。干戈悲昔事，墟落对穷年。即此伤离绪，凄凄赋酒筵。,
送兵到蓟北,高适,积雪与天迥，屯军连塞愁。谁知此行迈，不为觅封侯。,
同群公题张处士菜园,高适,耕地桑柘间，地肥菜常熟。为问葵藿资，何如庙堂肉。,
酬司空璲少府,高适,飘飖未得意，感激与谁论。昨日遇夫子，仍欣吾道存。江山满词赋，札翰起凉温。吾见风雅作，人知德业尊。惊飙荡万木，秋气屯高原。燕赵何苍茫，鸿雁来翩翻。此时与君别，握手欲无言。,
同群公秋登琴台,高适,古迹使人感，琴台空寂寥。静然顾遗尘，千载如昨朝。临眺自兹始，群贤久相邀。德与形神高，孰知天地遥。四时何倏忽，六月鸣秋蜩。万象归白帝，平川横赤霄。犹是对夏伏，几时有凉飙。燕雀满檐楹，鸿鹄抟扶摇。物性各自得，我心在渔樵。兀然还复醉，尚握尊中瓢。,
送田少府贬苍梧,高适,沉吟对迁客，惆怅西南天。昔为一官未得意，今向万里令人怜。念兹斗酒成暌间，停舟叹君日将晏。远树应怜北地春，行人却羡南归雁。丈夫穷达未可知，看君不合长数奇。江山到处堪乘兴，杨柳青青那足悲。,
崔司录宅燕大理李卿,高适,多雨殊未已，秋云更沉沉。洛阳故人初解印，山东小吏来相寻。上卿才大名不朽，早朝至尊暮求友。豁达常推海内贤，殷勤但酌尊中酒。饮醉欲言归剡溪，门前驷马光照衣。路傍观者徒唧唧，我公不以为是非。,
别韦五,高适,徒然酌杯酒，不觉散人愁。相识仍远别，欲归翻旅游。夏云满郊甸，明月照河洲。莫恨征途远，东看漳水流。,
同群公登濮阳圣佛寺阁,高适,落日登临处，悠然意不穷。佛因初地识，人觉四天空。来雁清霜后，孤帆远树中。裴回伤寓目，萧索对寒风。,
初至封丘作,高适,可怜薄暮宦游子，独卧虚斋思无已。去家百里不得归，到官数日秋风起。,
酬李少府,高适,出塞魂屡惊，怀贤意难说。谁知吾道间，乃在客中别。日夕捧琼瑶，相思无休歇。伊人虽薄宦，举代推高节。述作凌江山，声华满冰雪。一登蓟丘上，四顾何惨烈。,
酬庞十兵曹,高适,忆昔游京华，自言生羽翼。怀书访知己，末路空相识。许国不成名，还家有惭色。托身从畎亩，浪迹初自得。雨泽感天时，耕耘忘帝力。同人洛阳至，问我睢水北。遂尔款津涯，净然见胸臆。高谈悬物象，逸韵投翰墨。别岸迥无垠，海鹤鸣不息。梁城多古意，携手共凄恻。怀贤想邹枚，登高思荆棘。世情恶疵贱，之子怜孤直。酬赠感并深，离忧岂终极。,
送崔录事赴宣城,高适,大国非不理，小官皆用才。欲行宣城印，住饮洛阳杯。晚景为人别，长天无鸟回。举帆风波渺，倚棹江山来。羡尔兼乘兴，芜湖千里开。,
寄宿田家,高适,田家老翁住东陂，说道平生隐在兹。鬓白未曾记日月，山青每到识春时。门前种柳深成巷，野谷流泉添入池。牛壮日耕十亩地，人闲常扫一茅茨。客来满酌清尊酒，感兴平吟才子诗。岩际窟中藏鼹鼠，潭边竹里隐鸬鹚。村墟日落行人少，醉后无心怯路歧。今夜只应还寄宿，明朝拂曙与君辞。,
同李九士曹观壁画云作,高适,始知帝乡客，能画苍梧云。秋天万里一片色，只疑飞尽犹氛氲。,
送白少府送兵之陇右,高适,践更登陇首，远别指临洮。为问关山事，何如州县劳。军容随赤羽，树色引青袍。谁断单于臂，今年太白高。,
别刘大校书,高适,昔日京华去，知君才望新。应犹作赋好，莫叹在官贫。且复伤远别，不然愁此身。清风几万里，江上一归人。,
使青夷军入居庸三首,高适,匹马行将久，征途去转难。不知边地别，只讶客衣单。溪冷泉声苦，山空木叶干。莫言关塞极，云雪尚漫漫。古镇青山口，寒风落日时。岩峦鸟不过，冰雪马堪迟。出塞应无策，还家赖有期。东山足松桂，归去结茅茨。登顿驱征骑，栖迟愧宝刀。远行今若此，微禄果徒劳。绝坂水连下，群峰云共高。自堪成白首，何事一青袍。,
秦中送李九赴越,高适,携手望千里，于今将十年。如何每离别，心事复迍邅。适越虽有以，出关终耿然。愁霖不可向，长路或难前。吴会独行客，山阴秋夜船。谢家征故事，禹穴访遗编。镜水君所忆，莼羹余旧便。归来莫忘此，兼示济江篇。,
钜鹿赠李少府,高适,李侯虽薄宦，时誉何籍籍。骏马常借人，黄金每留客。投壶华馆静，纵酒凉风夕。即此遇神仙，吾欣知损益。,
酬马八郊古见赠,高适,深崖无绿竹，秀色徒氛氲。时代种桃李，无人顾此君。奈何冰雪操，尚与蒿莱群。愿托灵仙子，一声吹入云。,
鲁西至东平,高适,沙岸拍不定，石桥水横流。问津见鲁俗，怀古伤家丘。寥落千载后，空传褒圣侯。,
题李别驾壁,高适,去乡不远逢知己，握手相欢得如此。礼乐遥传鲁伯禽，宾客争过魏公子。酒筵暮散明月上，枥马长鸣春风起。一生称意能几人，今日从君问终始。,
平台夜遇李景参有别,高适,离心忽怅然，策马对秋天。孟诸薄暮凉风起，归客相逢渡睢水。昨时携手已十年，今日分途各千里。岁物萧条满路歧，此行浩荡令人悲。家贫羡尔有微禄，欲往从之何所之。,
部落曲,高适,蕃军傍塞游，代马喷风秋。老将垂金甲，阏支著锦裘。雕戈蒙豹尾，红旆插狼头。日暮天山下，鸣笳汉使愁。,
河西送李十七,高适,边城多远别，此去莫徒然。问礼知才子，登科及少年。出门看落日，驱马向秋天。高价人争重，行当早著鞭。,
送崔功曹赴越,高适,传有东南别，题诗报客居。江山知不厌，州县复何如。莫恨吴歈曲，尝看越绝书。今朝欲乘兴，随尔食鲈鱼。,
赠别褚山人,高适,携手赠将行，山人道姓名。光阴蓟子训，才术褚先生。墙上梨花白，尊中桂酒清。洛阳无二价，犹是慕风声。,
送裴别将之安西,高适,绝域眇难跻，悠然信马蹄。风尘经跋涉，摇落怨暌携。地出流沙外，天长甲子西。少年无不可，行矣莫凄凄。,
酬陆少府,高适,朝临淇水岸，还望卫人邑。别意在山阿，征途背原隰。萧萧前村口，唯见转蓬入。水渚人去迟，霜天雁飞急。固应不远别，所与路未及。欲济川上舟，相思空伫立。,
同群公题郑少府田家（此公昔任白马尉，今寄,高适,郑侯应凄惶，五十头尽白。昔为南昌尉，今作东郡客。与语多远情，论心知所益。秋林既清旷，穷巷空淅沥。蝶舞园更闲，鸡鸣日云夕。男儿未称意，其道固无适。劝君且杜门，勿叹人事隔。,
同敬八、卢五泛河间清河,高适,清川在城下，沿泛多所宜。同济惬数公，玩物欣良时。飘飖波上兴，燕婉舟中词。昔陟乃平原，今来忽涟漪。东流达沧海，西流延滹池。云树共晦明，井邑相逶迤。稍随归月帆，若与沙鸥期。渔父更留我，前潭水未滋。,
同群公出猎海上,高适,畋猎自古昔，况伊心赏俱。偶与群公游，旷然出平芜。层阴涨溟海，杀气穷幽都。鹰隼何翩翩，驰骤相传呼。豺狼窜榛莽，麋鹿罹艰虞。高鸟下騂弓，困兽斗匹夫。尘惊大泽晦，火燎深林枯。失之有馀恨，获者无全驱。咄彼工拙间，恨非指踪徒。犹怀老氏训，感叹此欢娱。,
同韩四、薛三东亭玩月,高适,远游怅不乐，兹赏吾道存。款曲故人意，辛勤清夜言。东亭何寥寥，佳境无朝昏。阶墀近洲渚，户牖当郊原。矧乃穷周旋，游时怡讨论。树阴荡瑶瑟，月气延清尊。明河带飞雁，野火连荒村。对此更愁予，悠哉怀故园。,
三君咏·魏郑公（徵）,高适,郑公经纶日，隋氏风尘昏。济代取高位，逢时敢直言。道光先帝业，义激旧君恩。寂寞卧龙处，英灵千载魂。,
三君咏·郭代公（元振）,高适,代公实英迈，津涯浩难识。拥兵抗矫征，仗节归有德。纵横负才智，顾盼安社稷。流落勿重陈，怀哉为凄恻。,
三君咏·狄梁公（仁杰）,高适,梁公乃贞固，勋烈垂竹帛。昌言太后朝，潜运储君策。待贤开相府，共理登方伯。至今青云人，犹是门下客。,
鲁郡途中遇徐十八录事（时此公学王书嗟别）,高适,谁谓嵩颍客，遂经邹鲁乡。前临少昊墟，始觉东蒙长。独行岂吾心，怀古激中肠。圣人久已矣，游夏遥相望。裴回野泽间，左右多悲伤。日出见阙里，川平知汶阳。弱冠负高节，十年思自强。终然不得意，去去任行藏。,
九日酬颜少府,高适,檐前白日应可惜，篱下黄花为谁有。行子迎霜未授衣，主人得钱始沽酒。苏秦憔悴人多厌，蔡泽栖迟世看丑。纵使登高只断肠，不如独坐空搔首。,
留别郑三、韦九兼洛下诸公,高适,忆昨相逢论久要，顾君哂我轻常调。羁旅虽同白社游，诗书已作青云料。蹇质蹉跎竟不成，年过四十尚躬耕。长歌达者杯中物，大笑前人身后名。幸逢明盛多招隐，高山大泽征求尽。此时亦得辞渔樵，青袍裹身荷圣朝。犁牛钓竿不复见，县人邑吏来相邀。远路鸣蝉秋兴发，华堂美酒离忧销。不知何日更携手，应念兹晨去折腰。,
见薛大臂鹰作（一作李白）,高适,寒楚十二月，苍鹰八九毛。寄言燕雀莫相啅，自有云霄万里高。,
塞下曲（贺兰作）,高适,君不见芳树枝，春花落尽蜂不窥。君不见梁上泥，秋风始高燕不栖。荡子从军事征战，蛾眉婵娟守空闺。独宿自然堪下泪，况复时闻鸟夜啼。,
途中寄徐录事（比以王书见赠）,高适,落日风雨至，秋天鸿雁初。离忧不堪比，旅馆复何如。君又几时去，我知音信疏。空多箧中赠，长见右军书。,
送蔡十二之海上（时在卫中）,高适,黯然何所为，相对但悲酸。季弟念离别，贤兄救急难。河流冰处尽，海路雪中寒。尚有南飞雁，知君不忍看。,
同崔员外、綦毋拾遗九日宴京兆府李士曹,高适,今日好相见，群贤仍废曹。晚晴催翰墨，秋兴引风骚。绛叶拥虚砌，黄花随浊醪。闭门无不可，何事更登高。,
同颜六少府旅宦秋中之作,高适,传君昨夜怅然悲，独坐新斋木落时。逸气旧来凌燕雀，高才何得混妍媸。迹留黄绶人多叹，心在青云世莫知。不是鬼神无正直，从来州县有瑕疵。,
留上李右相（一作奉赠李右相林甫）,高适,风俗登淳古，君臣挹大庭。深沉谋九德，密勿契千龄。独立调元气，清心豁窅冥。本枝连帝系，长策冠生灵。傅说明殷道，萧何律汉刑。钧衡持国柄，柱石总朝经。隐轸江山藻，氛氲鼎鼐铭。兴中皆白雪，身外即丹青。江海呼穷鸟，诗书问聚萤。吹嘘成羽翼，提握动芳馨。倚伏悲还笑，栖迟醉复醒。恩荣初就列，含育忝宵形。有窃丘山惠，无时枕席宁。壮心瞻落景，生事感浮萍。莫以才难用，终期善易听。未为门下客，徒谢少微星。,
奉酬睢阳路太守见赠之作,高适,盛才膺命代，高价动良时。帝简登藩翰，人和发咏思。神仙去华省，鹓鹭忆丹墀。清净能无事，优游即赋诗。江山纷想像，云物共萎蕤。逸气刘公幹，玄言向子期。多惭汲引速，翻愧激昂迟。相马知何限，登龙反自疑。风尘吏道迫，行迈旅心悲。拙疾徒为尔，穷愁欲问谁。秋庭一片叶，朝镜数茎丝。州县甘无取，丘园悔莫追。琼瑶生箧笥，光景借茅茨。他日青霄里，犹应访所知。,
同熊少府题卢主簿茅斋（庐兼有人伦）,高适,虚院野情在，茅斋秋兴存。孝廉趋下位，才子出高门。乃继幽人静，能令学者尊。江山归谢客，神鬼下刘根。阶树时攀折，窗书任讨论。自堪成独往，何必武陵源。,
和王七玉门关听吹笛（一作塞上闻笛）,高适,胡人吹笛戍楼间，楼上萧条海月闲。借问落梅凡几曲，从风一夜满关山。,
东平留赠狄司马（曾与田安西充判官）,高适,古人无宿诺，兹道以为难。万里赴知己，一言诚可叹。马蹄经月窟，剑术指楼兰。地出北庭尽，城临西海寒。森然瞻武库，则是弄儒翰。入幕绾银绶，乘轺兼铁冠。练兵日精锐，杀敌无遗残。献捷见天子，论功俘可汗。激昂丹墀下，顾盼青云端。谁谓纵横策，翻为权势干。将军既坎壈，使者亦辛酸。耿介挹三事，羁离从一官。知君不得意，他日会鹏抟。,
寄孟五少府,高适,秋气落穷巷，离忧兼暮蝉。后时已如此，高兴亦徒然。知君念淹泊，忆我屡周旋。征路见来雁，归人悲远天。平生感千里，相望在贞坚。,
奉酬北海李太守丈人夏日平阴亭,高适,天子股肱守，丈人山岳灵。出身侍丹墀，举翮凌青冥。当昔皇运否，人神俱未宁。谏官莫敢议，酷吏方专刑。谷永独言事，匡衡多引经。两朝纳深衷，万乘无不听。盛烈播南史，雄词豁东溟。谁谓整隼旟，翻然忆柴扃。寄书汶阳客，回首平阴亭。开封见千里，结念存百龄。隐轸江山丽，氛氲兰茝馨。自怜遇时休，漂泊随流萍。春野变木德，夏天临火星。一生徒羡鱼，四十犹聚萤。从此日闲放，焉能怀拾青。,
酬鸿胪裴主簿雨后睢阳北楼见赠之作（一作王,高适,暮霞照新晴，归云犹相逐。有怀晨昏暇，相见登眺目。问礼侍彤襜，题诗访茅屋。高楼多古今，陈事满陵谷。地久微子封，台馀孝王筑。裴回顾霄汉，豁达俯川陆。远水对秋城，长天向乔木。公门何清净，列戟森已肃。不叹携手稀，恒思著鞭速。终当拂羽翰，轻举随鸿鹄。,
宋中别周、梁、李三子,高适,曾是不得意，适来兼别离。如何一尊酒，翻作满堂悲。周子负高价，梁生多逸词。周旋梁宋间，感激建安时。白雪正如此，青云无自疑。李侯怀英雄，肮脏乃天资。方寸且无间，衣冠当在斯。俱为千里游，忽念两乡辞。且见壮心在，莫嗟携手迟。凉风吹北原，落日满西陂。露下草初白，天长云屡滋。我心不可问，君去定何之。京洛多知己，谁能忆左思。,
宋中送族侄式颜（时张大夫贬括州使人召式颜,高适,大夫击东胡，胡尘不敢起。胡人山下哭，胡马海边死。部曲尽公侯，舆台亦朱紫。当时有勋业，末路遭谗毁。转旆燕赵间，剖符括苍里。弟兄莫相见，亲族远枌梓。不改青云心，仍招布衣士。平生怀感激，本欲候知己。去矣难重陈，飘然自兹始。游梁且未遇，适越今何以。乡山西北愁，竹箭东南美。峥嵘缙山外，苍莽几千里。旅雁悲啾啾，朝昏孰云已。登临多瘴疠，动息在风水。虽有贤主人，终为客行子。我携一尊酒，满酌聊劝尔。劝尔惟一言，家声勿沦滓。,赞美诗
送杜少府之任蜀川,王勃,城阙辅三秦，风烟望五津。与君离别意，同是宦游人。海内存知已，天涯若比邻。无为在歧路，儿女共沾巾。,送别诗，友情诗，哲理诗，唐诗三百首，初中
滕王阁诗,王勃,滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今安在？槛外长江空自流！,怀古诗，咏史诗
山中,王勃,长江悲已滞，万里念将归。况属高风晚，山山黄叶飞。,山水诗，思乡诗，思念诗
咏风,王勃,肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。,
咏风,王勃,肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。　,描写风，赞美诗
别薛华,王勃,送送多穷路，遑遑独问津。悲凉千里道，凄断百年身。心事同漂泊，生涯共苦辛。无论去与住，俱是梦中人。,
乐府杂曲·鼓吹曲辞·临高台,王勃,临高台，高台迢递绝浮埃。瑶轩绮构何崔嵬，鸾歌凤吹清且哀。俯瞰长安道，萋萋御沟草。斜对甘泉路，苍苍茂陵树。高台四望同，帝乡佳气郁葱葱。紫阁丹楼纷照耀，璧房锦殿相玲珑。东弥长乐观，西指未央宫。赤城映朝日，绿树摇春风。旗亭百隧开新市，甲第千甍分戚里。朱轮翠盖不胜春，叠榭层楹相对起。复有青楼大道中，绣户文窗雕绮栊。锦衾夜不襞，罗帷昼未空。歌屏朝掩翠，妆镜晚窥红。为君安宝髻，蛾眉罢花丛。尘间狭路黯将暮，云间月色明如素。鸳鸯池上两两飞，凤凰楼下双双度。物色正如此，佳期那不顾。银鞍绣毂盛繁华，可怜今夜宿娼家。娼家少妇不须颦，东园桃李片时春。君看旧日高台处，柏梁铜雀生黄尘。,
倬彼我系,王勃,倬彼我系，出自有周。分疆锡社，派别支流。居卫仕宋，臣嬴相刘。乃武乃文，或公或侯。晋历崩坼，衣冠扰弊。粤自太原，播徂江澨。礼丧贤隐，时屯道闭。王室如毁，生人多殪。伊我有器，思逢其主。自东施西，择木开宇。田彼河曲，家乎汾浦。天未厌乱，吾将谁辅。伊我祖德，思济九埏。不常厥所，于兹五迁。欲及时也，夫岂愿焉。其位虽屈，其言则传。爰述帝制，大搜王道。曰天曰人，是祖是考。礼乐咸苦，诗书具草。贻厥孙谋，永为家宝。伊余小子，信惭明哲。彼网有条，彼车有辙。思屏人事，克终前烈。于嗟代网，卒余来绁。来绁伊何，谓余曰仕。我瞻先达，三十方起。夫岂不怀，高山仰止。愿言毓德，啜菽饮水。有鸟反哺，其声嗷嗷。言念旧德，忧心忉忉。今我不养，岁月其滔。黾俯从役，岂敢告劳。从役伊何，薄求卑位。告劳伊何，来参卿事。名存实爽，负信愆义。静言遐思，中心是愧。,
江亭夜月送别二首,王勃,江送巴南水，山横塞北云。津亭秋月夜，谁见泣离群。乱烟笼碧砌，飞月向南端。寂寂离亭掩，江山此夜寒。,送别诗，描写秋天
九日,王勃,九日重阳节，开门有菊花。不知来送酒，若个是陶家。,
仲春郊外,王勃,东园垂柳径，西堰落花津。物色连三月，风光绝四邻。鸟飞村觉曙，鱼戏水知春。初晴山院里，何处染嚣尘。,
忽梦游仙,王勃,仆本江上客，牵迹在方内。寤寐霄汉间，居然有灵对。翕尔登霞首，依然蹑云背。电策驱龙光，烟途俨鸾态。乘月披金帔，连星解琼珮。浮识俄易归，真游邈难再。寥廓沉遐想，周遑奉遗诲。流俗非我乡，何当释尘昧。,
别人四首,王勃,久客逢馀闰，他乡别故人。自然堪下泪，谁忍望征尘。江上风烟积，山幽云雾多。送君南浦外，还望将如何。桂轺虽不驻，兰筵幸未开。林塘风月赏，还待故人来。霜华净天末，雾色笼江际。客子常畏人，何为久留滞。,
寒夜思友三首,王勃,久别侵怀抱，他乡变容色。月下调鸣琴，相思此何极。云间征思断，月下归愁切。鸿雁西南飞，如何故人别。朝朝翠山下，夜夜苍江曲。复此遥相思，清尊湛芳绿。,
蜀中九日,王勃,九月九日望乡台，他席他乡送客杯。人情已厌南中苦，鸿雁那从北地来。,重阳节，思乡诗
圣泉宴,王勃,披襟乘石磴，列籍俯春泉。兰气熏山酌，松声韵野弦。影飘垂叶外，香度落花前。兴洽林塘晚，重岩起夕烟。,
郊兴,王勃,空园歌独酌，春日赋亲居。泽兰侵小径，河柳覆长渠。雨去花光湿，风归叶影疏。山人不惜醉，唯畏绿尊虚。,
郊园即事,王勃,烟霞春旦赏，松竹故年心。断山疑画障，悬溜泻鸣琴。草遍南亭合，花开北院深。闲居饶酒赋，随兴欲抽簪。,
饯韦兵曹,王勃,征骖临野次，别袂惨江垂。川霁浮烟敛，山明落照移。鹰风凋晚叶，蝉露泣秋枝。亭皋分远望，延想间云涯。,
郊园即事,王勃,烟霞春旦赏，松竹故年心。断山疑画障，县溜泻鸣琴。草遍南亭合，花开北院深。闲居饶酒赋，随兴欲抽簪。,
怀仙,王勃,鹤岑有奇径，麟洲富仙家。紫泉漱珠液，玄岩列丹葩。常希披尘网，眇然登云车。鸾情极霄汉，凤想疲烟霞。道存蓬瀛近，意惬朝市赊。无为坐惆怅，虚此江上华。,
上巳浮江宴韵得址字,王勃,披观玉京路，驻赏金台址。逸兴怀九仙，良辰倾四美。松吟白云际，桂馥青溪里。别有江海心，日暮情何已。,
散关晨度,王勃,关山凌旦开，石路无尘埃。白马高谭去，青牛真气来。重门临巨壑，连拣起崇隈。即今扬策度，非是弃繻回。,
重别薛华,王勃,明月沉珠浦，风飘濯锦川。楼台临绝岸，洲渚亘长天。旅泊成千里，柏遑共百年。穷途唯有泪，还望独潸然。,
麻平晚行,王勃,百年怀土望，千里倦游情。高低寻戍道，远近听泉声。涧叶才分色，山花不辨名。羁心何处尽，风急暮猿清。,
相和歌辞·采莲归,王勃,采莲归，绿水芙蓉衣，秋风起浪凫雁飞。桂棹兰桡下长浦，罗裙玉腕摇轻橹。叶屿花潭极望平，江讴越吹相思苦。相思苦，佳期不可驻。塞外征夫犹未还，江南采莲今已暮。今已暮，摘莲花，今渠那必尽倡家。官道城南把桑叶，何如江上采莲花。莲花复莲花，花叶何重迭。叶翠本羞眉，花红强如颊。佳人不兹期，怅望别离时。牵花怜共蒂，折藕爱连丝。故情何处所，新物徒华滋。不惜南津交佩解，还羞北海雁书迟。采莲歌有节，采莲夜未歇。正逢浩荡江上风，又值徘徊江上月。莲浦夜相逢，吴姬越女何丰茸。共问寒江千里外，征客关山更几重。,
始平晚息,王勃,观阙长安近，江山蜀路赊。客行朝复夕，无处是乡家。,
出境游山二首,王勃,源水终无路，山阿若有人。驱羊先动石，走兔欲投巾。洞晚秋泉冷，岩朝古树新。峰斜连鸟翅，磴叠上鱼鳞。化鹤千龄早，元龟六代春。浮云今可驾，沧海自成尘。振翮凌霜吹，正月伫天浔。回镳凌翠壑，飞轸控青岑。岩深灵灶没，涧毁石渠沉。宫阙云间近，江山物外临。玉坛栖暮夜，珠洞结秋阴。萧萧离俗影，扰扰望乡心。谁意山游好，屡伤人事侵。,
春日宴乐游园赋韵得接字,王勃,帝里寒光尽，神皋春望浃。梅郊落晚英，柳甸惊初叶。流水抽奇弄，崩云洒芳牒。清尊湛不空，暂喜平生接。,
山亭夜宴,王勃,桂宇幽襟积，山亭凉夜永。森沉野径寒，肃穆岩扉静。竹晦南汀色，荷翻北潭影。清兴殊示阑，林端照初景。,
山居晚眺赠王道士,王勃,金坛疏俗宇，玉洞侣仙群。花枝栖晚露，峰叶度晴云。斜照移山影，回沙拥籀文。琴尊方待兴，竹树已迎曛。,
春日还郊,王勃,闲情兼嘿语，携杖赴岩泉。草绿萦新带，榆青缀古钱。鱼床侵岸水，鸟路入山烟。还题平子赋，花树满春田。,
杂曲歌辞·杂曲,王勃,智琼神女，来访文君。蛾眉始约，罗袖初薰。歌齐曲韵，舞乱行分。若向阳台荐枕，何啻得胜朝云。,
春庄,王勃,山中兰叶径，城外李桃园。岂知人事静，不觉鸟声喧。,
游梵宇三觉寺,王勃,杏阁披青磴，雕台控紫岑。叶齐山路狭，花积野坛深。萝幌栖禅影，松门听梵音。遽忻陪妙躅，延赏涤烦襟。,
临江二首,王勃,泛泛东流水，飞飞北上尘。归骖将别棹，俱是倦游人。去骖嘶别路，归棹隐寒洲。江皋木叶下，应想故城秋。,
秋江送别二首,王勃,早是他乡值早秋，江亭明月带江流。已觉逝川伤别念，复看津树隐离舟。归舟归骑俨成行，江南江北互相望。谁谓波澜才一水，已觉山川是两乡。,
寒夜怀友杂体二首,王勃,北山烟雾始茫茫，南津霜月正苍苍。秋深客思纷无已，复值征鸿中夜起。复閤重楼向浦开，秋风明月度江来。故人故情怀故宴，相望相思不相见。,
八仙径,王勃,柰园欣八正，松岩访九仙。援萝窥雾术，攀林俯云烟。代北鸾骖至，辽西鹤骑旋。终希脱尘网，连翼下芝田。,
早春野望,王勃,江旷春潮白，山长晓岫青。他乡临睨极，花柳映边亭。,
九日怀封元寂,王勃,九日郊原望，平野遍霜威。兰气添新酌，花香染别衣。九秋良会少，千里故人稀。今日龙山外，当忆雁书归。,
杂曲歌辞·秋夜长,王勃,秋夜长，殊未央，月明白露澄清光，层城绮阁遥相望。遥相望，川无梁，北风受节雁南翔，崇兰委质时菊芳。鸣环曳履出长廊，为君秋夜捣衣裳。纤罗对凤凰，丹绮双鸳鸯。调砧乱杵思自伤。思自伤，征夫万里戍他乡。鹤关音信断，龙门道路长。所在天一方，寒衣徒自香。,
相和歌辞·江南弄,王勃,江南弄，巫山连楚梦，行雨行云几相送。瑶轩金谷上春时，玉童仙女无见期。紫露香烟眇难托，清风明月遥相思。遥相思，草徒绿，为听双飞凤凰曲。,
三月曲水宴得烟字,王勃,彭泽官初去，河阳赋始传。田园归旧国，诗酒间长筵。列室窥丹洞，分楼瞰紫烟。萦回亘津渡，出没控郊鄽。凤琴调上客，龙辔俨群仙。松石偏宜古，藤萝不记年。重檐交密树，复磴拥危泉。抗石晞南岭，乘沙眇北川。傅岩来筑处，磻溪入钓前。日斜真趣远，幽思梦凉蝉。,
林塘怀友,王勃,芳屏画春草，仙杼织朝霞。何如山水路，对面即飞花。,
春游,王勃,客念纷无极，春泪倍成行。今朝花树下，不觉恋年光。,
登城春望,王勃,物外山川近，晴初景霭新。芳郊花柳遍，何处不宜春。,
深湾夜宿,王勃,津涂临巨壑，村宇架危岑。堰绝滩声隐，风交树影深。江童暮理楫，山女夜调砧。此时故乡远，宁知游子心。,
春园,王勃,山泉两处晚，花柳一园春。还持千日醉，共作百年人。,
河阳桥代窦郎中佳人答杨中舍,王勃,披风听鸟长河路，临津织女遥相妒。判知秋夕带啼还，那及春朝携手度。,
对酒春园作,王勃,投簪下山阁，携酒对河梁。狭水牵长镜，高花送断香。繁莺歌似曲，疏蝶舞成行。自然催一醉，非但阅年光。,
铜雀妓二首,王勃,妾本深宫妓，曾城闭九重。君王欢爱尽，歌舞为谁容。锦衾不复襞，罗衣谁再缝。高台西北望，流涕向青松。金凤邻铜雀，漳河望邺城。君王无处所，台榭若平生。舞筵纷可就，歌梁俨未倾。西陵松槚冷，谁见绮罗情。,
羁春,王勃,客心千里倦，春事一朝归。还伤北园里，重见落花飞。,
赠李十四四首,王勃,野客思茅宇，山人爱竹林。琴尊唯待处，风月自相寻。风筵调桂轸，月径引藤杯。直当花院里，书斋望晓开。,
林泉独饮,王勃,丘壑经涂赏，花柳遇时春。相逢今不醉，物色自轻人。,
送卢主簿,王勃,穷途非所恨，虚室自相依。城阙居年满，琴尊俗事稀。开襟方未已，分袂忽多违。东岩富松竹，岁暮幸同归。,友情诗
观佛迹寺,王勃,莲座神容俨，松崖圣趾馀。年长金迹浅，地久石文疏。颓华临曲磴，倾影赴前除。共嗟陵谷远，俄视化城虚。,
上巳浮江宴韵得遥字,王勃,上巳年光促，中川兴绪遥。绿齐山叶满，红泄片花销。泉声喧后涧，虹影照前桥。遽悲春望远，江路积波潮。,
焦岸早行和陆四,王勃,侵星违旅馆，乘月戒征俦。复嶂迷晴色，虚岩辨暗流。猿吟山漏晓，萤散野风秋。故人渺何际，乡关云雾浮。,
泥溪,王勃,弭棹凌奔壑，低鞭蹑峻岐。江涛出岸险，峰磴入云危。溜急船文乱，岩斜骑影移。水烟笼翠渚，山照落丹崖。风生蘋浦叶，露泣竹潭枝。泛水虽云美，劳歌谁复知。,
山扉夜坐,王勃,抱琴开野室，携酒对情人。林塘花月下，别似一家春。,
他乡叙兴,王勃,缀叶归烟晚，乘花落照春。边城琴酒处，俱是越乡人。,
普安建阴题壁,王勃,江汉深无极，梁岷不可攀。山川云雾里，游子几时还。,
观内怀仙,王勃,玉架残书隐，金坛旧迹迷。牵花寻紫涧，步叶下清溪。琼浆犹类乳，石髓尚如泥。自能成羽翼，何必仰云梯。,
长柳,王勃,晨征犯烟磴，夕憩在云关。晚风清近壑，新月照澄湾。郊童樵唱返，津叟钓歌还。客行无与晤，赖此释愁颜。,
羁游饯别,王勃,客心悬陇路，游子倦江干。槿丰朝砌静，筱密夜窗寒。琴声销别恨，风景驻离欢。宁觉山川远，悠悠旅思难。,
秋日别王长史,王勃,别路馀千里，深恩重百年。正悲西候日，更动北梁篇。野色笼寒雾，山光敛暮烟。终知难再奉，怀德自潸然。,
易阳早发,王勃,饬装侵晓月，奔策候残星。危阁寻丹障，回梁属翠屏。云间迷树影，雾里失峰形。复此凉飙至，空山飞夜萤。,
晚留凤州,王勃,宝鸡辞旧役，仙凤历遗墟。去此近城阙，青山明月初。,
伤裴录事丧子,王勃,兰阶霜候早，松露穸台深。魄散珠胎没，芳销玉树沉。露文晞宿草，烟照惨平林。芝焚空叹息，流恨满籝金。,
夜兴,王勃,野烟含夕渚，山月照秋林。还将中散兴，来偶步兵琴。,
扶风昼届离京浸远,王勃,帝里金茎去，扶风石柱来。山川殊未已，行路方悠哉。,
寻道观,王勃,芝廛光分野，蓬阙盛规模。碧坛清桂阈，丹洞肃松枢。玉笈三山记，金箱五岳图。苍虬不可得，空望白云衢。,
秋日仙游观赠道士（一作骆宾王诗）,王勃,石图分帝宇，银牒洞灵宫。回丹萦岫空，复翠上岩栊。雾浓金灶静，云暗玉坛空。野花常捧露，山叶自吟风。林泉明月在，诗酒故人同。待余逢石髓，从尔命飞鸿。,
冬郊行望,王勃,桂密岩花白，梨疏树叶红。江皋寒望尽，归念断征篷。,
落花落（以下诗集不载）,王勃,落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。,描写春天，描写花
菩萨蛮·宝函钿雀金鹦鹏,温庭筠,宝函钿雀金鹦鹏，沉香阍上吴山碧。杨柳又如丝，驿桥春雨时。画楼音信断，芳草江南岸。鸾镜与花枝，此情谁得知。,
菩萨蛮·凤凰相对盘金缕,温庭筠,凤凰相对盘金缕，牡丹一夜经微雨。明镜照新妆，鬓经双脸长。画楼相望久，栏外垂丝柳。音信不归来，社前双燕回。,
菩萨蛮·满宫明月梨花白,温庭筠,满宫明月梨花白，故人万里关山隔。金雁一双飞，泪痕沾绣衣。小园芳草绿，家住越溪曲。杨柳色依依，燕归君不归。?,
菩萨蛮·南园满地堆轻絮,温庭筠,南园满地堆轻絮，愁闻一霎清明雨。雨后却斜阳，杏花零落香。无言匀睡脸，枕上屏山掩。时节欲黄昏，无□独倚门。?,
菩萨蛮·水精帘里颇黎枕,温庭筠,水精帘里颇黎枕，暖香惹梦鸳鸯锦。江上柳如烟，雁飞残月天。藕比丝秋色浅，人胜参差剪。双鬓隔香红，玉钗头上风。,
菩萨蛮·小山重叠金明灭,温庭筠,小山重叠金明灭，鬓云欲度香腮雪。懒起画蛾眉，弄妆梳洗迟。照花前后镜，花面交相映。新帖绣罗襦，双双金鹧鸪。,闺怨诗，婉约诗
菩萨蛮·夜来皓月才当午,温庭筠,夜来皓月才当午，重帘悄悄无人语。深处麝烟长，卧时留薄妆。当年还自惜，往事那堪忆。花露月明残，锦衾知晓寒。?,
菩萨蛮·雨晴夜合玲珑日,温庭筠,雨晴夜合玲珑日，万枝香袅红丝拂。闲梦忆金堂，满庭萱草长。绣帘垂□□，眉黛远山绿。春水渡溪桥，凭栏魂欲消。?,
菩萨蛮·玉楼明月长相忆,温庭筠,玉楼明月长相忆，柳丝袅娜春无力。门外草萋萋，送君闻马嘶，画罗金翡翠，香烛销成泪。花落子规啼，绿窗残梦迷。,
菩萨蛮·玉纤弹处真珠落,温庭筠,玉纤弹处真珠落，流多暗湿铅华薄。春露□朝华，秋波浸晚霞。风流心上物，本为风流出。看取薄情人，罗衣无此痕。?,
菩萨蛮·竹风轻动庭除冷,温庭筠,竹风轻动庭除冷，珠帘月上玲珑影。山枕隐浓妆，绿檀金凤凰。两蛾愁黛浅，故国吴宫远。春恨正关情，画楼残点声。?,
菩萨蛮·翠翘金缕双□□,温庭筠,翠翘金缕双□□，水纹细起春池碧。池上海棠梨，雨晴花满枝。绣衫遮笑靥。烟草黏飞蝶。青琐对芳菲，玉关音信稀。?,
菩萨蛮·牡丹花谢莺声歇,温庭筠,牡丹花谢莺声歇，绿杨满院中庭月。相忆梦难成，背窗灯半明。翠钿金靥脸，寂寞香闺掩。人远泪阑干，燕飞春又残。,
菩萨蛮·蕊黄无限当山额,温庭筠,蕊黄无限当山额，宿妆隐笑纱窗隔。相见牡丹时，暂来还别离。翠钗金作股，钗上蝶双舞。心事竟谁知，月明花满枝。?,
菩萨蛮·杏花含露团香雪,温庭筠,杏花含露团香雪，绿杨陌上多离别。灯在月胧明，觉来闻晓莺。玉钩褰翠幕，妆浅旧眉薄。春梦正关情，镜中蝉鬓轻。?,
商山早行,温庭筠,晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。因思杜陵梦，凫雁满回塘。,思乡诗，初中
更漏子·背江楼,温庭筠,背江楼，临海月，城上角声呜咽。堤柳动，岛烟昏，两行征雁分。京口路，归帆渡，正是芳菲欲度。银烛尽，玉绳低，一声村落鸡。,
更漏子·金雀钗,温庭筠,金雀钗，红粉面，花里暂时相见。知我意，感君怜，此情须问天。香作穗，蜡成泪，还似两人心意。山枕腻，锦衾寒，觉来更漏残。,
更漏子·柳丝长,温庭筠,柳丝长，春雨细，花外漏声迢递。惊塞雁，起城乌，画屏金鹧鸪。香雾薄，透帘幕，惆怅谢家池阁。红烛背，绣垂，梦长君不知。,婉约诗
更漏子·相见稀,温庭筠,相见稀，相忆久，眉浅澹烟如柳。垂翠幕，结同心，待郎熏绣衾。城上月，白如雪，蝉鬓美人愁绝。宫树暗，鹊桥横，玉签初报明。,
更漏子·星斗稀,温庭筠,星斗稀，钟鼓歇，帘外晓莺残月。兰露重，柳风斜，满庭堆落花。虚阁上，倚栏望，还似去年惆怅。春欲暮，思无穷，旧欢如梦中。,
更漏子·玉炉香,温庭筠,玉炉香，红蜡泪，偏照画堂秋思。眉翠薄，鬓云残，夜长衾枕寒。梧桐树，三更雨，不道离情正苦。一叶叶，一声声，空阶滴到明。,爱情诗，孤独
清平乐·洛阳愁绝,温庭筠,洛阳愁绝，杨柳花飘雪。终日行人恣攀折，桥下水流呜咽。上马争劝离觞，南浦莺声断肠。愁杀平原年少，回首挥泪知行。,
清平乐·上阳春晚,温庭筠,上阳春晚，宫女愁蛾浅。新岁清平思同辇，争奈长安路远。凤帐鸳被徒熏，寂寞花锁千门。竞把黄金买赋，为妾将上明君。,
玉楼春,温庭筠,家临长信往来道，乳燕双双拂烟草。油壁车轻金犊肥，流苏帐晓春鸡早。笼中娇鸟暖犹睡，帘外落花闲不扫。衰桃一树近前池，似惜红颜镜中老。,
梦江南·千万恨,温庭筠,千万恨，恨极在天涯。山月不知心里事，水风空落眼前花，摇曳碧云斜。,婉约诗
南歌子·懒拂鸳鸯枕,温庭筠,懒拂鸳鸯枕，休缝翡翠裙。罗帐罢炉熏。近来心更切，为思君。,
南歌子·脸上金霞细,温庭筠,脸上金霞细，眉间翠钿深。欹枕覆鸳衾。隔帘莺百啭，感君心。,
南歌子·扑蕊添黄子,温庭筠,扑蕊添黄子，呵花满翠鬟。鸳枕映屏山。月明三五夜，对芳颜。,
南歌子·手里金鹦鹉,温庭筠,手里金鹦鹉，胸前绣凤凰。偷眼暗形相。不如从嫁与，作鸳鸯。,婉约诗
南歌子·似带如丝柳,温庭筠,似带如丝柳，团酥握雪花。帘卷玉钩斜。九衢尘欲暮，逐香车。,
南歌子·倭堕低梳髻,温庭筠,倭堕低梳髻，连娟细扫眉。终日两相思。为君憔悴尽，百花时。,思念诗
南歌子·转眄如波眼,温庭筠,转眄如波眼，娉婷似柳腰。花里暗相招。忆君肠欲断，恨春宵。,
忆江南·梳洗罢,温庭筠,梳洗罢，独倚望江楼：过尽千帆皆不是，斜晖脉脉水悠悠，肠断白苹洲。,闺怨诗，初中
苏武庙,温庭筠,苏武魂销汉使前，古祠高树两茫然。云边雁断胡天月，陇上羊归塞草烟。回日楼台非甲帐，去时冠剑是丁年。茂陵不见封侯印，空向秋波哭逝川。,唐诗三百首
瑶瑟怨,温庭筠,冰簟银床梦不成，碧天如水夜云轻。雁声远过潇湘去，十二楼中月自明。,闺怨诗，唐诗三百首
酒泉子·楚女不归,温庭筠,楚女不归，楼枕小河春水。月孤明，风又起，杏花稀。玉钗斜亸云鬟重，裙上金缕凤。八行书，千里梦，雁南飞。,
酒泉子·花映柳条,温庭筠,花映柳条，闲向绿萍池上。。凭栏干，窥细浪，雨萧萧。近来音信两疏索，洞房空寂寞。。掩银屏，垂翠箔，度春宵。,描写春天
酒泉子·罗带惹香,温庭筠,罗带惹香，犹系别时红豆。泪痕新，金缕旧，断离肠。一双娇燕语雕梁，还是去年时节。绿阴浓，芳草歇，柳花狂。,
酒泉子·日映纱窗,温庭筠,日映纱窗，金鸭小屏山碧。故乡春，烟霭隔，背兰缸。宿妆惆怅倚高阁，千里云影薄。草初齐，花又落，燕双双。,
河传·江畔,温庭筠,江畔，相唤。晓妆鲜，仙景个女采莲。请君莫向那岸边，少年，好花新满船。红袖摇曳逐风暖，垂玉腕，肠向柳丝断。浦南归，浦北归，莫知，晚来人已稀。,
河传·同伴,温庭筠,同伴，相唤。杏花稀，梦里每愁依违。仙客一云燕已飞，不归，泪痕空满衣。天际云鸟引情远，春已晚，烟霭渡南苑。雪梅香，柳带长，小娘，转令人意伤。,
河传·湖上,温庭筠,湖上。闲望。雨潇潇。烟浦花桥。路遥。谢娘翠蛾愁不销。终朝。梦魂遨晚潮。荡子天涯归棹远。春已晚。莺语空肠断。若耶溪。溪水西。柳堤。不闻郎马嘶。,
杨柳枝,温庭筠,馆娃宫外邺城西，远映征帆近拂堤。系得王孙归意切，不同芳草绿萋萋。,
杨柳枝,温庭筠,金缕毵毵碧瓦沟，六宫眉黛惹香愁。晚来更带龙池雨，半拂栏干半入楼。,
杨柳枝,温庭筠,井底点灯深烛伊，共郎长行莫围棋。玲珑骰子安红豆，入骨相思知不知。,
杨柳枝,温庭筠,两两黄鹂色似金，袅枝啼露动芳音。春来幸自长如线，可惜牵缠荡子心。,
杨柳枝,温庭筠,南内墙东御路旁，须知春色柳丝长。杏花未肯无情思，何事行人最断肠。,
杨柳枝,温庭筠,苏小门前柳万条，毵毵金线拂平桥。黄莺不语东风起，深闭朱门伴舞腰。,
杨柳枝,温庭筠,一尺深红蒙曲尘，天生旧物不如新。合欢桃核终堪恨，里许元来别有人。,
杨柳枝,温庭筠,宜春苑外最长条，闲袅春风伴舞腰。正是玉人肠断处，一渠春水赤栏桥。,
杨柳枝,温庭筠,御柳如丝映九重，凤凰窗映绣芙蓉。景阳楼畔千条路，一面新妆待晓风。,
杨柳枝,温庭筠,织锦机边莺语频，停梭垂泪忆征人。塞门三月犹萧索，纵有杨柳未觉春。,描写柳
咸阳值雨,温庭筠,咸阳桥上雨如悬，万点空濛隔钓船。还似洞庭春水色，晓云将入岳阳天。,描写雨
女冠子·含娇含笑,温庭筠,含娇含笑，宿翠残红窈窕。鬓如蝉，寒玉簪秋水，轻纱卷碧烟。雪胸鸾镜里，琪树凤楼前，寄语青娥伴，早求仙。,
女冠子·霞帔云发,温庭筠,霞帔云发，钿镜仙容似雪。画愁眉，遮语回轻扇，含羞下绣帏。玉楼相望久，花洞恨来迟。早晚乘鸾去，莫相遗。,
利州南渡,温庭筠,澹然空水对斜晖，曲岛苍茫接翠微。波上马嘶看棹去，柳边人歇待船归。数丛沙草群鸥散，万顷江田一鹭飞。谁解乘舟寻范蠡，五湖烟水独忘机。,山水诗，唐诗三百首
过陈琳墓,温庭筠,曾于青史见遗文，今日飘蓬过此坟。词客有灵应识我，霸才无主独怜君。石麟埋没藏春草，铜雀荒凉对暮云。莫怪临风倍惆怅，欲将书剑学从军。,
过分水岭,温庭筠,溪水无情似有情，入山三日得同行。岭头便是分头处，惜别潺湲一夜声。,
赠少年,温庭筠,江海相逢客恨多，秋风叶下洞庭波。酒酣夜别淮阴市，月照高楼一曲歌。,
荷叶杯·楚女欲归南浦,温庭筠,楚女欲归南浦，朝雨。湿愁红，小船摇漾入花里。波起，隔西风。,
荷叶杯·镜水夜来秋月,温庭筠,镜水夜来秋月，如雪。采莲时，小娘红粉对寒浪。惆怅，正思惟。,描写秋天，孤独
荷叶杯·一点露珠凝冷,温庭筠,一点露珠凝冷，波影，满池塘。绿茎红艳两相乱，肠断，水风凉。,
古意,温庭筠,莫莫复莫莫，丝萝缘涧壑。散木无斧斤，纤茎得依托。枝低浴鸟歇，根静悬泉落。不虑见春迟，空伤致身错。,
春日,温庭筠,问君何所思，迢递艳阳时。门静人归晚，墙高蝶过迟。一双青琐燕，千万绿杨丝。屏上吴山远，楼中朔管悲。宝书无寄处，香毂有来期。草色将林彩，相添入黛眉。,
春日,温庭筠,柳岸杏花稀，梅梁乳燕飞。美人鸾镜笑，嘶马雁门归。楚宫云影薄，台城心赏违。从来千里恨，边色满戎衣。,
送人东归,温庭筠,荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽洒慰离颜。,友情诗，唐诗三百首
相和歌辞·江南曲,温庭筠,妾家白蘋浦，日上芙蓉楫。轧轧摇桨声，移舟入茭叶。溪长茭叶深，作底难相寻。避郎郎不见，鸂鶒自浮沉。拾萍萍无根，采莲莲有子。不作浮萍生，宁作藕花死。岸傍骑马郎，乌帽紫游缰。含愁复含笑，回首问横塘。妾住金陵步，门前朱雀航。流苏持作帐，芙蓉持作梁。出入金犊幰，兄弟侍中郎。前年学歌舞，定得郎相许。连娟眉绕山，依约腰如杵。凤管悲若咽，鸾弦娇欲语。扇薄露红铅，罗轻压金缕。明月西南楼，珠帘玳瑁钩。横波巧能笑，弯蛾不识愁。花开子留树，草长根依土。早闻金沟远，底事归郎许。不学杨白花，朝朝泪如雨。,
七夕,温庭筠,鹊归燕去两悠悠，青琐西南月似钩。天上岁时星右转，世间离别水东流。金风入树千门夜，银汉横空万象秋。苏小横塘通桂楫，未应清浅隔牵牛。,
七夕,温庭筠,鸣机札札停金梭，芙蓉澹荡生池波。神轩红粉陈香罗，凤低蝉薄愁双蛾。微光奕奕凌天河，鸾咽鹤唳飘飖歌。弯桥销尽愁奈何，天气骀荡云陂阤。平明花木有秋意，露湿彩盘蛛网多。,
蔡中郎坟,温庭筠,古坟零落野花春，闻说中郎有后身。今日爱才非昔日，莫抛心力作词人。,怀古诗
定西番·海燕欲飞调羽,温庭筠,海燕欲飞调羽，萱草绿，杏花红，隔帘栊。双鬓翠霞金缕，一枝春艳浓。楼上月明三五，琐窗中。,
定西番·汉使昔年离别,温庭筠,汉使昔年离别，攀弱柳，折寒梅，上高台。千里玉关春雪，雁来人不来。羌笛一声愁绝，有徘徊。,
定西番·捍拨紫槽金衬,温庭筠,捍拨紫槽金衬，双秀萼，两回鸾。齐学汉宫妆样，竞婵娟。三十六弦蝉闹，小弦蜂作团。听尽昭君幽怨，莫重弹。,
定西番·细雨晓莺春晚,温庭筠,细雨晓莺春晚，人似玉，柳如眉，正相思。罗幕翠帘初卷，镜中花一枝。肠断塞门消息，雁来稀。,
思帝乡·花花,温庭筠,花花，满枝红似霞。罗袖画帘肠断，卓香车。回面共人闲语，战篦金凤斜。唯有阮郎春尽，不归家。,
玉蝴蝶·秋风凄切伤离,温庭筠,秋风凄切伤离，行客未归时。塞外草先衰，江南雁到迟。芙蓉凋嫩脸，杨柳堕新眉。摇落使人悲，断肠谁得知。,
偶题,温庭筠,孔雀眠高阁，樱桃拂短檐。画明金冉冉，筝语玉纤纤。细雨无妨烛，轻寒不隔帘。欲将红锦段，因梦寄江淹。,
秋日,温庭筠,爽气变昏旦，神皋遍原隰。烟华久荡摇，石涧仍清急。柳暗山犬吠，蒲荒水禽立。菊花明欲迷，枣叶光如湿。天籁思林岭，车尘倦都邑。譸张夙所违，悔吝何由入。芳草秋可藉，幽泉晓堪汲。牧羊烧外鸣，林果雨中拾。复此遂闲旷，翛然脱羁絷。田收鸟雀喧，气肃龙蛇蛰。佳节足丰穰，良朋阻游集。沉机日寂寥，葆素常呼吸。投迹倦攸往，放怀志所执。良时有东菑，吾将事蓑笠。,
偶题,温庭筠,微风和暖日鲜明，草色迷人向渭城。吴客卷帘闲不语，楚娥攀树独含情。红垂果蒂樱桃重，黄染花丛蝶粉轻。自恨青楼无近信，不将心事许卿卿。,
归国谣·双脸,温庭筠,双脸，小凤战篦金□。舞衣无力风敛，藕丝秋色染。锦帐绣帏斜掩，露珠清晓簟。粉心黄蕊花靥，黛眉山两点。,
归国谣·香玉,温庭筠,香玉，翠凤宝钗垂□□。钿筐交胜金粟，越罗春水渌。画堂照帘残烛，梦馀更漏促。谢娘无限心曲，晓屏山断续。,
西陵道士茶歌,温庭筠,乳窦溅溅通石脉，绿尘愁草春江色。涧花入井水味香，山月当人松影直。仙翁白扇霜鸟翎，拂坛夜读黄庭经。疏香皓齿有余味，更觉鹤心通杳冥。,
元日,温庭筠,神耀破氛昏，新阳入晏温。绪风调玉吹，端日应铜浑。威凤跄瑶簴，升龙护璧门。雨旸春令煦，裘冕晬容尊。,
相和歌辞·公无渡河,温庭筠,黄河怒浪连天来，大响谹谹如殷雷。龙伯驱风不敢上，百川喷雪高崔嵬。二十五弦何太哀，请公勿渡立裴回。下有狂蛟锯为尾，裂帆截棹磨霜齿。神锥凿石塞神潭，白马趁走覃赤尘起。公乎跃马扬玉鞭，灭没高蹄日千里。,
早秋山居,温庭筠,山近觉寒早，草堂霜气晴。树凋窗有日，池满水无声。果落见猿过，叶干闻鹿行。素琴机虑静，空伴夜泉清。,
河渎神·孤庙对寒潮,温庭筠,孤庙对寒潮，西陵风雨萧萧。谢娘惆怅倚兰桡，泪流玉箸千条。暮天愁听思归乐，早梅香满山郭。回首两情萧索，离魂何处飘泊？,
河渎神·河上望丛祠,温庭筠,河上望丛祠，庙前春雨来时。楚山无限鸟飞迟，兰棹空伤别离。何处杜鹃啼不歇，艳红开尽如血。蝉鬓美人愁绝，百花芳草佳节。,
河渎神·铜鼓赛神来,温庭筠,铜鼓赛神来，满庭幡盖徘徊。水村江浦过风雷，楚山如画烟开。离别橹声空萧索，玉容惆怅妆薄。青麦燕飞落落，卷帘愁对珠阁。,
春日野行,温庭筠,骑马踏烟莎，青春奈怨何。蝶翎朝粉尽，鸦背夕阳多。柳艳欺芳带，山愁萦翠蛾。别情无处说，方寸是星河。,
春日野行,温庭筠,雨涨西塘金堤斜，碧草芊芊晴吐芽。野岸明媚山芍药，水田叫噪官虾蟆。镜中有浪动菱蔓，陌上无风飘柳花。何事轻桡句溪客，绿萍方好不归家。,
莲花,温庭筠,绿塘摇滟接星津，轧轧兰桡入白蘋。应为洛神波上袜，至今莲蕊有香尘。,描写荷花
杂曲歌辞·西洲曲,温庭筠,悠悠复悠悠，昨日下西洲。西洲风色好，遥见武昌楼。武昌何郁郁，侬家定无匹。小妇被流黄，登楼抚瑶瑟。朱弦繁复轻，素手直凄清。一弹三四解，掩抑似含情。南楼登且望，西江广复平。艇子摇两桨，催过石头城。门前乌臼树，惨澹天将曙。鹍鵊飞复还，郎随早帆去。回头语同伴，定复负情侬。去帆不安幅，作抵使西风。他日相寻索，莫作西洲客。西洲人不归，春草年年碧。,
夜宴谣,温庭筠,长钗坠发双蜻蜓，碧尽山斜开画屏。虬须公子五侯客，一饮千钟如建瓴。鸾咽姹唱圆无节，眉敛湘烟袖回雪。清夜恩情四座同，莫令沟水东西别。亭亭蜡泪香珠残，暗露晓风罗幕寒。飘飖戟带俨相次，二十四枝龙画竿。裂管萦弦共繁曲，芳樽细浪倾春醁。高楼客散杏花多，脉脉新蟾如瞪目。,
送人南游,温庭筠,送君游楚国，江浦树苍然。沙净有波迹，岸平多草烟。角悲临海郡，月到渡淮船。唯以一杯酒，相思高楚天。,
蕃女怨·碛南沙上惊雁起,温庭筠,万枝香雪开已遍，细雨双燕。钿蝉筝，金雀扇，画梁相见。雁门消息不归来，又飞回。碛南沙上惊雁起，飞雪千里。玉连环，金镞箭，年年征战。画楼离恨锦屏空，杏花红。,
蕃女怨·万枝香雪开已遍,温庭筠,万枝香雪开已遍，细雨双燕。钿蝉筝，金雀扇，画梁相见。雁门消息不归来，又飞回。,
马嵬驿,温庭筠,穆满曾为物外游，六龙经此暂淹留。返魂无验青烟灭，埋血空生碧草愁。香辇却归长乐殿，晓钟还下景阳楼。甘泉不复重相见，谁道文成是故侯。,
洞户二十二韵,温庭筠,洞户连珠网，方疏隐碧浔。烛盘烟坠烬，帘压月通阴。粉白仙郎署，霜清玉女砧。醉乡高窈窈，棋阵静愔愔。素手琉璃扇，玄髫玳瑁簪。昔邪看寄迹，栀子咏同心。树列千秋胜，楼悬七夕针。旧词翻白纻，新赋换黄金。唳鹤调蛮鼓，惊蝉应宝琴。舞疑繁易度，歌转断难寻。露委花相妒，风欹柳不禁。桥弯双表迥，池涨一篙深。清跸传恢囿，黄旗幸上林。神鹰参翰苑，天马破蹄涔。武库方题品，文园有好音。朱茎殊菌蠢，丹桂欲萧森。黼帐回瑶席，华灯对锦衾。画图惊走兽，书帖得来禽。河曙秦楼映，山晴魏阙临。绿囊逢赵后，青锁见王沈。任达嫌孤愤，疏慵倦九箴。若为南遁客，犹作卧龙吟。,
织锦词,温庭筠,丁东细漏侵琼瑟，影转高梧月初出。簇簌金梭万缕红，鸳鸯艳锦初成匹。锦中百结皆同心，蕊乱云盘相间深。此意欲传传不得，玫瑰作柱朱弦琴。为君裁破合欢被，星斗迢迢共千里。象尺熏炉未觉秋，碧池已有新莲子。,
醉歌,温庭筠,檐柳初黄燕新乳，晓碧芊绵过微雨。树色深含台榭情，莺声巧作烟花主。锦袍公子陈杯觞，拨醅百瓮春酒香。入门下马问谁在，降阶握手登华堂。临邛美人连山眉，低抱琵琶含怨思。朔风绕指我先笑，明月入怀君自知。劝君莫惜金樽酒，年少须臾如覆手。辛勤到老慕箪瓢，于我悠悠竟何有。洛阳卢仝称文房，妻子脚秃舂黄粮。阿耋光颜不识字，指麾豪俊如驱羊。天犀压断朱鼹鼠，瑞锦惊飞金凤凰。其余岂足沾牙齿，欲用何能报天子。驽马垂头抢暝尘，骅骝一日行千里。但有沉冥醉客家，支颐瞪目持流霞。唯恐南国风雨落，碧芜狼藉棠梨花。,
弹筝人,温庭筠,天宝年中事玉皇，曾将新曲教宁王。钿蝉金雁今零落，一曲伊州泪万行。,
赠隐者,温庭筠,茅堂对薇蕨，炉暖一裘轻。醉后楚山梦，觉来春鸟声。采茶溪树绿，煮药石泉清。不问人间事，忘机过此生。,
碧涧驿晓思,温庭筠,香灯伴残梦，楚国在天涯。月落子规歇，满庭山杏花。,
自有扈至京师已后朱樱之期,温庭筠,露圆霞赤数千枝，银笼谁家寄所思。秦苑飞禽谙熟早，杜陵游客恨来迟。空看翠幄成阴日，不见红珠满树时。尽日徘徊浓影下，只应重作钓鱼期。,
清明日,温庭筠,清娥画扇中，春树郁金红。出犯繁花露，归穿弱柳风。马骄偏避幰，鸡骇乍开笼。柘弹何人发，黄鹂隔故宫。,
"余昔自西滨得兰数本,移艺于庭,亦既逾岁,而",温庭筠,寓赏本殊致，意幽非我情。吾常有流浅，外物无重轻。各言艺幽深，彼美香素茎。岂为赏者设，自保孤根生。易地无赤株，丽土亦同荣。赏际林壑近，泛余烟露清。余怀既郁陶，尔类徒纵横。妍蚩苟不信，宠辱何为惊。贞隐谅无迹，激时犹拣名。幽丛霭绿畹，岂必怀归耕。,
寒食前有怀,温庭筠,万物鲜华雨乍晴，春寒寂历近清明。残芳荏苒双飞蝶，晓睡朦胧百啭莺。旧侣不归成独酌，故园虽在有谁耕。悠然更起严滩恨，一宿东风蕙草生。,
杏花,温庭筠,红花初绽雪花繁，重叠高低满小园。正见盛时犹怅望，岂堪开处已缤翻。情为世累诗千首，醉是吾乡酒一樽。杳杳艳歌春日午，出墙何处隔朱门。,
郭处士击瓯歌,温庭筠,佶栗金虬石潭古，勺陂潋滟幽修语。湘君宝马上神云，碎佩丛铃满烟雨。吾闻三十六宫花离离，软风吹春星斗稀。玉晨冷磬破昏梦，天露未干香著衣。兰钗委坠垂云发，小响丁当逐回雪。晴碧烟滋重叠山，罗屏半掩桃花月。太平天子驻云车，龙炉勃郁双蟠拏。宫中近臣抱扇立，侍女低鬟落翠花。乱珠触续正跳荡，倾头不觉金乌斜。我亦为君长叹息，缄情远寄愁无色。莫沾香梦绿杨丝。千里春风正无力。,
晓仙谣,温庭筠,玉妃唤月归海宫，月色澹白涵春空。银河欲转星靥靥，碧浪叠山埋早红。宫花有露如新泪，小苑丛丛入寒翠。绮阁空传唱漏声，网轩未辨凌云字。遥遥珠帐连湘烟，鹤扇如霜金骨仙。碧箫曲尽彩霞动，下视九州皆悄然。秦王女骑红尾凤，半空回首晨鸡弄。雾盖狂尘亿兆家，世人犹作牵情梦。,
舞衣曲,温庭筠,藕肠纤缕抽轻春，烟机漠漠娇娥嚬。金梭淅沥透空薄，剪落交刀吹断云。张家公子夜闻雨，夜向兰堂思楚舞。蝉衫麟带压愁香，偷得莺簧锁金缕。管含兰气娇语悲，胡槽雪腕鸳鸯丝。芙蓉力弱应难定，杨柳风多不自持，回嚬笑语西窗客，星斗寥寥波脉脉。不逐秦王卷象床，满楼明月梨花白。,
湘宫人歌,温庭筠,池塘芳草湿，夜半东风起。生绿画罗屏，金壶贮春水。黄粉楚宫人，芳花玉刻鳞。娟娟照棋烛，不语两含嚬。,
觱篥歌,温庭筠,蜡烟如纛新蟾满，门外平沙草芽短。黑头丞相九天归。夜听飞琼吹朔管。情远气调兰蕙薰，天香瑞彩含絪缊。皓然纤指都揭血，日暖碧霄无片云。含商咀徵双幽咽，软縠疏罗共萧屑。不尽长圆叠翠愁，柳风吹破澄潭月。鸣梭淅沥金丝蕊，恨语殷勤陇头水。汉将营前万里沙，更深一一霜鸿起。十二楼前花正繁，交枝簇蒂连壁门。景阳宫女正愁绝，莫使此声催断魂。,
过孔北海墓二十韵,温庭筠,抚事如神遇，临风独涕零。墓平春草绿，碑折古苔青。珪玉埋英气，山河孕炳灵。发言惊辨囿，撝翰动文星。蕴策期干世，持权欲反经。激扬思壮志，流落叹颓龄。恶木人皆息，贪泉我独醒。轮辕无匠石，刀几有庖丁。碌碌迷藏器，规规守挈瓶。愤容凌鼎镬，公议动朝廷。故国将辞宠，危邦竟缓刑。钝工磨白璧，凡石砺青萍。揭日昭东夏，抟风滞北溟。后尘遵轨辙，前席咏仪型。木秀当忧悴，弦伤不底宁。矜夸遭斥鷃，光彩困飞萤。白羽留谈柄，清风袭德馨。鸾凰婴雪刃，狼虎犯云屏。兰蕙荒遗址，榛芜蔽旧坰。镮辕近沂水，何事恋明庭。,
题丰安里王相林亭二首,温庭筠,花竹有薄埃，嘉游集上才。白蘋安石渚，红叶子云台。朱户雀罗设，黄门驭骑来。不知淮水浊，丹藕为谁开。偶到乌衣巷，含情更惘然。西州曲堤柳，东府旧池莲。星坼悲元老，云归送墨仙。谁知济川楫，今作野人船。,
相和歌辞·春江花月夜,温庭筠,玉树歌阑海云黑，花庭忽作青芜国。秦淮有水水无情，还向金陵漾春色。杨家二世安九重，不御华芝嫌六龙。百幅锦帆风力满，连天展尽金芙蓉。珠翠丁星复明灭，龙头劈浪哀笳发。千里涵空澄水魂，万枝破鼻飘香雪。漏转霞高沧海西，颇黎枕上闻天鸡。鸾弦代雁曲如语，一醉昏昏天下迷。四方倾动烟尘起，犹在浓香梦魂裹。后主荒宫有晓莺，飞来只隔西江水。,讽刺诗
鸡鸣埭曲,温庭筠,南朝天子射雉时，银河耿耿星参差。铜壶漏断梦初觉，宝马尘高人未知。鱼跃莲东荡宫沼，濛濛御柳悬栖鸟。红妆万户镜中春，碧树一声天下晓。盘踞势穷三百年，朱方杀气成愁烟。彗星拂地浪连海，战鼓渡江尘涨天。绣龙画雉填宫井，野火风驱烧九鼎。殿巢江燕砌生蒿，十二金人霜炯炯。芊绵平绿台城基，暖色春容荒古陂。宁知玉树后庭曲，留待野棠如雪枝。,
莲浦谣,温庭筠,鸣桡轧轧溪溶溶，废绿平烟吴苑东。水清莲媚两相向，镜里见愁愁更红。白马金鞭大堤上，西江日夕多风浪。荷心有露似骊珠，不是真圆亦摇荡。,
和周繇,温庭筠,齐马驰千驷，卢姬逞十三。玳筵方喜睐，金勒自走参走覃。堕珥情初洽，鸣鞭战未酣。神交花冉冉，眉语柳毵毵。却略青鸾镜，翘翻翠凤篸。专城有佳对，宁肯顾春蚕。,
舞曲歌辞·屈柘词,温庭筠,杨柳萦桥绿，玫瑰拂地红。绣衫金騕袤，花髻玉珑璁。宿雨香潜润，春流水暗通。画楼初梦断，晴日照湘风。第二十三卷,
和道溪君别业,温庭筠,积润初销碧草新，凤阳晴日带雕轮。风飘弱柳平桥晚，雪点寒梅小苑春。屏上楼台陈后主，镜中金翠李夫人。花房透露红珠落，蛱蝶双飞护粉尘。,
春日将欲东归寄新及第苗绅先辈,温庭筠,几年辛苦与君同，得丧悲欢尽是空。犹喜故人先折桂，自怜羁客尚飘蓬。三春月照千山道，十日花开一夜风。知有杏园无路入，马前惆怅满枝红。,
题翠微寺二十二韵,温庭筠,邠土初成邑，虞宾竟让王。乾符初得位，天弩夜收铓。偃息齐三代，优游念四方。万灵扶正寝，千嶂抱重冈。幽石归阶陛，乔柯入栋梁。火云如沃雪，汤殿似含霜。涧籁添仙曲，岩花借御香。野麋陪兽舞，林鸟逐鹓行。镜写三秦色，窗摇八水光。问云征楚女，疑粉试何郎。兰芷承雕辇，杉萝入画堂。受朝松露晓，颁朔桂烟凉。岚湿金铺外，溪鸣锦幄傍。倚丝忧汉祖，持璧告秦皇。短景催风驭，长星属羽觞。储君犹问竖，元老已登床。鹤盖趋平乐，鸡人下建章。龙髯悲满眼，螭首泪沾裳。叠鼓严灵仗，吹笙送夕阳。断泉辞剑佩，昏日伴旂常。遗庙青莲在，颓垣碧草芳。无因奏韶濩，流涕对幽篁。,
杂歌谣辞·苏小小歌,温庭筠,买莲莫破券，买酒莫解金。酒里春容抱离恨，水中莲子怀芳心。吴宫女儿腰似束，家在钱唐小江曲。一自檀郎逐便风，门前春水年年绿。,
赠越僧岳云二首,温庭筠,世机消已尽，巾屦亦飘然。一室故山月，满瓶秋涧泉。禅庵过微雪，乡寺隔寒烟。应共白莲客，相期松桂前。兰亭旧都讲，今日意如何。有树关深院，无尘到浅莎。僧居随处好，人事出门多。不及新春雁，年年镜水波。,
河中陪帅游亭,温庭筠,倚阑愁立独徘徊，欲赋惭非宋玉才。满座山光摇剑戟，绕城波色动楼台。鸟飞天外斜阳尽，人过桥心倒影来。添得五湖多少恨，柳花飘荡似寒梅。,
宿松门寺,温庭筠,白石青崖世界分，卷帘孤坐对氛氲。林间禅室春深雪，潭上龙堂夜半云。落月苍凉登阁在，晓钟摇荡隔江闻。西山旧是经行地，愿漱寒瓶逐领军。,
杂曲歌辞·湖阴曲,温庭筠,祖龙黄须珊瑚鞭，铁骢金面青连钱。虎髯拔剑欲成梦，日压贼营如血鲜。海旗风急惊眠起，甲重光摇照湖水。苍黄追骑尘外归，森索妖星阵前死。五陵愁碧春萋萋，灞川玉马空中嘶。羽书如电入青琐，雪腕如捶催画鞞。白虬天子金煌铓，高临帝座回龙章。吴波不动楚山晚，花压阑干春昼长。,
锦城曲,温庭筠,蜀山攒黛留晴雪，簝笋蕨芽萦九折。江风吹巧剪霞绡，花上千枝杜鹃血。杜鹃飞入岩下丛，夜叫思归山月中。巴水漾情情不尽，文君织得春机红。怨魄未归芳草死，江头学种相思子。树成寄与望乡人，白帝荒城五千里。,
生禖屏风歌,温庭筠,玉墀暗接昆仑井，井上无人金索冷。画壁阴森九子堂，阶前细月铺花影。绣屏银鸭香蓊蒙，天上梦归花绕丛。宜男漫作后庭草，不似樱桃千子红。,
南歌子词二首,温庭筠,一尺深红胜曲尘，天生旧物不如新。合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。,爱情诗，思念诗
边笳曲,温庭筠,朔管迎秋动，雕阴雁来早。上郡隐黄云，天山吹白草。嘶马悲寒碛，朝阳照霜堡。江南戍客心，门外芙蓉老。,
芙蓉,温庭筠,剌茎澹荡碧，花片参差红。吴歌秋水冷，湘庙夜云空。浓艳香露里，美人青镜中。南楼未归客，一夕练塘东。,
秘书刘尚书挽歌词二首,温庭筠,王笔活鸾凤，谢诗生芙蓉。学筵开绛帐，谈柄发洪钟。粉署见飞鵩，玉山猜卧龙。遗风丽清韵，萧散九原松。麈尾近良玉，鹤裘吹素丝。坏陵殷浩谪，春墅谢安棋。京口贵公子，襄阳诸女儿。折花兼踏月，多唱柳郎词。,
太子西池二首,温庭筠,梨花雪压枝，莺啭柳如丝。懒逐妆成晓，春融梦觉迟。鬓轻全作影，嚬浅未成眉。莫信张公子，窗间断暗期。花红兰紫茎，愁草雨新晴。柳占三春色，莺偷百鸟声。日长嫌辇重，风暖觉衣轻。薄暮香尘起，长杨落照明。,
题望苑驿,温庭筠,弱柳千条杏一枝，半含春雨半垂丝。景阳寒井人难到，长乐晨钟鸟自知。花影至今通博望，树名从此号相思。分明十二楼前月，不向西陵照盛姬。,
寄河南杜少尹,温庭筠,十载归来鬓未凋，玳簪珠履见常僚。岂关名利分荣路，自有才华作庆霄。鸟影参差经上苑，骑声断续过中桥。夕阳亭畔山如画，应念田歌正寂寥。,
题崔公池亭旧游,温庭筠,皎镜方塘菡萏秋，此来重见采莲舟。谁能不逐当年乐，还恐添成异日愁。红艳影多风袅袅，碧空云断水悠悠。檐前依旧青山色，尽日无人独上楼。,
感旧陈情五十韵献淮南李仆射,温庭筠,嵇绍垂髫日，山涛筮仕年。琴樽陈席上，纨绮拜床前。邻里才三徙，云霄已九迁。感深情惝怳，言发泪潺湲。忆昔龙图盛，方今鹤羽全。桂枝香可袭，杨叶旧频穿。玉籍标人瑞，金丹化地仙。赋成攒笔写，歌出满城传。既矫排虚翅，将持造物权。万灵思鼓铸，群品待陶甄。视草丝纶出，持纲雨露悬。法行黄道内，居近翠华边。书迹临汤鼎，吟声接舜弦。白麻红烛夜，清漏紫微天。雷电随神笔，鱼龙落彩笺。闲宵陪雍时，清暑在甘泉。耿介非持禄，优游是养贤。冰清临百粤，风靡化三川。委寄崇推毂，威仪压控弦。梁园提彀骑，淮水换戎旃。照日青油湿，迎风锦帐鲜。黛蛾陈二八，珠履列三千。舞转回红袖，歌愁敛翠钿。满堂开照曜，分座俨婵娟。油额芙蓉帐，香尘玳瑁筵。绣旗随影合，金阵似波旋。缇幕深回互，朱门暗接连。彩虬蟠画戟，花马立金鞭。有客将谁托，无媒窃自怜。抑扬中散曲，漂泊孝廉船。未展干时策，徒抛负郭田。转蓬犹邈尔，怀橘更潸然。投足乖蹊径，冥心向简编。未知鱼跃地，空愧鹿鸣篇。稷下期方至，漳滨病未痊。定非笼外鸟，真是壳中蝉。蕙径邻幽澹，荆扉兴静便。草堂苔点点，蔬囿水溅溅。钓罢溪云重，樵归涧月圆。懒多成宿疢，愁甚似春眠。木直终难怨，膏明只自煎。郑乡空健羡，陈榻未招延。旅食逢春尽，羁游为事牵。宦无毛义檄，婚乏阮修钱。冉弱营中柳，披敷幕下莲。傥能容委质，非敢望差肩。涩剑犹堪淬，余朱或可研。从师当鼓箧，穷理久忘筌。折简能荣瘁，遣簪莫弃捐。韶光如见借，寒谷变风烟。,
送洛南李主簿,温庭筠,想君秦塞外，因见楚山青。槲叶晓迷路，枳花春满庭。禄优仍侍膳，官散得专经。子敬怀愚谷，归心在翠屏。,
经李处士杜城别业,温庭筠,忆昔几游集，今来倍叹伤。百花情易老，一笑事难忘。白社已萧索，青楼空艳阳。不闲云雨梦，犹欲过高唐。,
东归有怀,温庭筠,晴川通野陂，此地昔伤离。一去迹常在，独来心自知。鹭眠茭叶折，鱼静蓼花垂。无限高秋泪，扁舟极路岐。,
休浣日西掖谒所知,温庭筠,赤墀高阁自从容，玉女窗扉报曙钟。日丽九门青锁闼，雨晴双阙翠微峰。毫端蕙露滋仙草，琴上薰风入禁松。荀令凤池春婉娩，好将馀润变鱼龙。,
题西平王旧赐屏风,温庭筠,曾向金扉玉砌来，百花鲜湿隔尘埃。披香殿下樱桃熟，结绮楼前芍药开。朱鹭已随新卤簿，黄鹂犹湿旧池台。世间刚有东流水，一送恩波更不回。,
和赵嘏题岳寺,温庭筠,疏钟细响乱鸣泉，客省高临似水天。岚翠暗来空觉润，涧茶余爽不成眠。越僧寒立孤灯外，岳月秋当万木前。张邴宦情何太薄，远公窗外有池莲。,
宿云际寺,温庭筠,白盖微云一径深，东峰弟子远相寻。苍苔路熟僧归寺，红叶声乾鹿在林。高阁清香生静境，夜堂疏磬发禅心。自从紫桂岩前别，不见南能直至今。,
牡丹二首,温庭筠,轻阴隔翠帏，宿雨泣晴晖。醉后佳期在，歌余旧意非。蝶繁经粉住，蜂重抱香归。莫惜薰炉夜，因风到舞衣。水漾晴红压叠波，晓来金粉覆庭莎。裁成艳思偏应巧，分得春光最数多。欲绽似含双靥笑，正繁疑有一声歌。华堂客散帘垂地，想凭阑干敛翠蛾。,
寓怀,温庭筠,诚足不顾得，妄矜徒有言。语斯谅未尽，隐显何悠然。洵彼都邑盛，眷惟车马喧。自期尊客卿，非意干王孙。衔知有贞爵，处实非厚颜。苟无海岱气，奚取壶浆恩。唯丝南山杨，适我松菊香。鹏鹍诚未忆，谁谓凌风翔。,
观舞妓,温庭筠,朔音悲嘒管，瑶踏动芳尘。总袖时增怨，听破复含嚬。凝腰倚风软，花题照锦春。朱弦固凄紧，琼树亦迷人。,
横吹曲辞·雍台歌,温庭筠,太子池南楼百尺，八窗新树疏帘隔。黄金铺首画钩陈，羽葆亭童拂交戟。盘纡阑楯临高台，帐殿临流鸾扇开。早雁声鸣细波起，映花卤簿龙飞回。,
唐庄恪太子挽歌词二首,温庭筠,叠鼓辞宫殿，悲笳降杳冥。影离云外日，光灭火前星。邺客瞻秦苑，商公下汉庭。依依陵树色，空绕古原青。东府虚容卫，西园寄梦思。凤悬吹曲夜，鸡断问安时。尘陌都人恨，霜郊赗马悲。唯余埋璧地，烟草近丹墀。,
寄清源寺僧,温庭筠,石路无尘竹径开，昔年曾伴戴颙来。窗间半偈闻钟后，松下残棋送客回。帘向玉峰藏夜雪，砌因蓝水长秋苔。白莲社里如相问，为说游人是姓雷。,
赠李将军,温庭筠,谁言荀羡爱功勋，年少登坛众所闻。曾以能书称内史，又因明易号将军。金沟故事春长在，玉轴遗文火半焚。不学龙骧画山水，醉乡无迹似闲云。,
哭王元裕,温庭筠,闻说萧郎逐逝川，伯牙因此绝清弦。柳边犹忆青骢影，坟上俄生碧草烟。箧里诗书疑谢后，梦中风貌似潘前。他时若到相寻处，碧树红楼自宛然。,
奉天西佛寺,温庭筠,忆昔狂童犯顺年，玉虬闲暇出甘泉。宗臣欲舞千钧剑，追骑犹观七宝鞭。星背紫垣终扫地，日归黄道却当天。至今南顿诸耆旧，犹指榛芜作弄田。,
李羽处士故里,温庭筠,柳不成丝草带烟，海槎东去鹤归天。愁肠断处春何限，病眼开时月正圆。花若有情还怅望，水应无事莫潺湲。终知此恨销难尽，辜负南华第一篇。,
偶游,温庭筠,曲巷斜临一水间，小门终日不开关。红珠斗帐樱桃熟，金尾屏风孔雀闲。云髻几迷芳草蝶，额黄无限夕阳山。与君便是鸳鸯侣，休向人间觅往还。,
赠知音,温庭筠,翠羽花冠碧树鸡，未明先向短墙啼。窗间谢女青蛾敛，门外萧郎白马嘶。星汉渐移庭竹影，露珠犹缀野花迷。景阳宫里钟初动，不语垂鞭上柳堤。,
西江上送渔父,温庭筠,却逐严光向若耶，钓轮菱棹寄年华。三秋梅雨愁枫叶，一夜篷舟宿苇花。不见水云应有梦，偶随鸥鹭便成家。白蘋风起楼船暮，江燕双双五两斜。,
经故秘书崔监扬州南塘旧居,温庭筠,昔年曾识范安成，松竹风姿鹤性情。西掖曙河横漏响，北山秋月照江声。乘舟觅吏经舆县，为酒求官得步兵。千顷水流通故墅，至今留得谢公名。,
送崔郎中赴幕,温庭筠,一别黔巫似断弦，故交东去更凄然。心游目送三千里，雨散云飞二十年。发迹岂劳天上桂，属词还得幕中莲。相思休话长安远，江月随人处处圆。,
经旧游,温庭筠,珠箔金钩对彩桥，昔年于此见娇娆。香灯怅望飞琼鬓，凉月殷勤碧玉箫。屏倚故窗山六扇，柳垂寒砌露千条。坏墙经雨苍苔遍，拾得当时旧翠翘。,
初秋寄友人,温庭筠,闲梦正悠悠，凉风生竹楼。夜琴知欲雨，晓簟觉新秋。独鸟楚山远，一蝉关树愁。凭将离别恨，江外问同游。,
渚宫晚春寄秦地友人,温庭筠,风华已眇然，独立思江天。凫雁野塘水，牛羊春草烟。秦原晓重叠，灞浪夜潺湲。今日思归客，愁容在镜悬。,
送并州郭书记,温庭筠,宾筵得佳客，侯印有光辉。候骑不传箭，回文空上机。塞城收马去，烽火射雕归。惟有严家濑，回环径草微。,
杂歌谣辞·邯郸郭公辞,温庭筠,金笳悲故曲，玉座积深尘。言是邯郸伎，不易邺城人。青苔竟埋骨，红粉自伤神。唯有漳河柳，还向旧营春。,
登李羽士东楼,温庭筠,经客有余音，他年终故林。高楼本危睇，凉月更伤心。此意竟难折，伊人成古今。流尘其可欲，非复懒鸣琴。,
赠考功卢郎中,温庭筠,白首方辞满，荆扉对渚田。雪中无陋巷，醉后似当年。一笈负山药，两瓶携涧泉。夜来风浪起，何处认渔船。,
和段少常柯古,温庭筠,称觞惭座客，怀刺即门人。素向宁知贵，清淡不厌贫。野梅江上晚，堤柳雨中春。未报淮南诏，何劳问白蘋。,
宿辉公精舍,温庭筠,禅房无外物，清话此宵同。林彩水烟里，涧声山月中。橡霜诸壑霁，杉火一炉空。拥褐寒更彻，心知觉路通。,
正见寺晓别生公,温庭筠,清晓盥秋水，高窗留夕阴。初阳到古寺，宿鸟起寒林。香火有良愿，宦名非素心。灵山缘未绝，他日重来寻。,
寄岳州李外郎远,温庭筠,含蘋不语坐持颐，天远楼高宋玉悲。湖上残棋人散后，岳阳微雨鸟来迟。早梅犹得回歌扇，春水还应理钓丝。独有袁宏正憔悴，一樽惆怅落花时。,
相和歌辞·堂堂,温庭筠,钱塘岸上春如织，淼淼寒潮带晴色。淮南游客马连嘶，碧草迷人归不得。风飘客意如吹烟，纤指殷勤伤雁弦。一曲堂堂红烛筵，金鲸泻酒如飞泉。,
春日访李十四处士,温庭筠,花深桥转水潺潺，甪里先生自闭关。看竹已知行处好，望云空得暂时闲。谁言有策堪经世，自是无钱可买山。一局残棋千点雨，绿萍池上暮方,
寄渚宫遗民弘里生,温庭筠,柳弱湖堤曲，篱疏水巷深。酒阑初促席，歌罢欲分襟。波月欺华烛，汀云润故琴。镜清花并蒂，床冷簟连心。荷叠平桥暗，萍稀败舫沉。城头五通鼓，窗外万家砧。异县鱼投浪，当年鸟共林。八行香未灭，千里梦难寻。未肯睽良愿，空期嗣好音。他时因咏作，犹得比南金。,
秋雨,温庭筠,云满鸟行灭，池凉龙气腥。斜飘看棋簟，疏洒望山亭。细响鸣林叶，圆文破沼萍。秋阴杳无际，平野但冥冥。,
寄崔先生,温庭筠,往年江海别元卿，家近山阳古郡城。莲浦香中离席散，柳堤风里钓船横。星霜荏苒无音信，烟水微茫变姓名。菰黍正肥鱼正美，五侯门下负平生。,
月中宿云居寺上方,温庭筠,虚閤披衣坐，寒阶踏叶行。众星中夜少，圆月上方明。霭尽无林色，暄余有涧声。只应愁恨事，还逐晓光生。,
登卢氏台,温庭筠,胜地当通邑，前山有故居。台高秋尽出，林断野无余。白露鸣蛩急，晴天度雁疏。由来放怀地，非独在吾庐。,
反生桃花发因题,温庭筠,疾眼逢春四壁空，夜来山雪破东风。未知王母千年熟，且共刘郎一笑同。已落又开横晚翠，似无如有带朝红。僧虔蜡炬高三尺，莫惜连宵照露丛。,
苦楝花,温庭筠,院里莺歌歇，墙头蝶舞孤。天香薰羽葆，宫紫晕流苏。晻暧迷青琐，氤氲向画图。只应春惜别，留与博山炉。,
酬友人,温庭筠,辞荣亦素尚，倦游非夙心。宁复思金籍，独此卧烟林。闲云无定貌，佳树有余阴。坐久芰荷发，钓阑茭苇深。游鱼自摇漾，浴鸟故浮沉。唯君清露夕，一为洒烦襟。,
敕勒歌塞北,温庭筠,敕勒金fj壁，阴山无岁华。帐外风飘雪，营前月照沙。羌儿吹玉管，胡姬踏锦花。却笑江南客，梅落不归家。,
咏春幡,温庭筠,闲庭见早梅，花影为谁栽。碧烟随刃落，蝉鬓觉春来。代郡嘶金勒，梵声悲镜台。玉钗风不定，香步独徘徊。,
陈宫词,温庭筠,鸡鸣人草草，香辇出宫花。妓语细腰转，马嘶金面斜。早莺随彩仗，惊雉避凝笳。淅沥湘风外，红轮映曙霞。,
中书令裴公挽歌词二首,温庭筠,王俭风华首，萧何社稷臣。丹阳布衣客，莲渚白头人。铭勒燕山暮，碑沉汉水春。从今虚醉饱，无复污车茵。箭下妖星落，风前杀气回。国香荀令去，楼月庾公来。玉玺终无虑，金縢意不开。空嗟荐贤路，芳草满燕台。,
开圣寺,温庭筠,路分谿石夹烟丛，十里萧萧古树风。出寺马嘶秋色里，向陵鸦乱夕阳中。竹间泉落山厨静，塔下僧归影殿空。犹有南朝旧碑在，耻将兴废问休公。,
重游圭峰宗密禅师精庐,温庭筠,百尺青崖三尺坟，微言已绝杳难闻。戴颙今日称居士，支遁他年识领军。暂对杉松如结社，偶同麋鹿自成群。故山弟子空回首，葱岭唯应见宋云。,
题李处士幽居,温庭筠,水玉簪头白角巾，瑶琴寂历拂轻尘。浓阴似帐红薇晚，细雨如烟碧草春。隔竹见笼疑有鹤，卷帘看画静无人。南山自是忘年友，谷口徒称郑子真。,
郊居秋日有怀一二知己,温庭筠,稻田凫雁满晴沙，钓渚归来一径斜。门带果林招邑吏，井分蔬圃属邻家。皋原寂历垂禾穗，桑竹参差映豆花。自笑谩怀经济策，不将心事许烟霞。,
题友人池亭,温庭筠,月榭风亭绕曲池，粉垣回互瓦参差。侵帘片白摇翻影，落镜愁红写倒枝。鸂鶒刷毛花荡漾，鹭鸶拳足雪离披。山翁醉后如相忆，羽扇清樽我自知。,
寄湘阴阎少府乞钓轮子,温庭筠,钓轮形与月轮同，独茧和烟影似空。若向三湘逢雁信，莫辞千里寄渔翁。篷声夜滴松江雨，菱叶秋传镜水风。终日垂钩还有意，尺书多在锦鳞中。,
投翰林萧舍人,温庭筠,人间鹓鹭杳难从，独恨金扉直九重。万象晚归仁寿镜，百花春隔景阳钟。紫微芒动词初出，红烛香残诰未封。每过朱门爱庭树，一枝何日许相容。,
春暮宴罢寄宋寿先辈,温庭筠,斜掩朱门花外钟，晓莺时节好相逢。窗间桃蕊宿妆在，雨后牡丹春睡浓。苏小风姿迷下蔡，马卿才调似临邛。谁怜芳草生三径，参佐桥西陆士龙。,
题柳,温庭筠,杨柳千条拂面丝，绿烟金穗不胜吹。香随静婉歌尘起，影伴娇娆舞袖垂。羌管一声何处曲，流莺百啭最高枝。千门九陌花如雪，飞过宫墙两自知。,爱情诗，描写柳
池塘七夕,温庭筠,月出西南露气秋，绮罗河汉在斜沟。杨家绣作鸳鸯幔，张氏金为翡翠钩。香烛有花妨宿燕，画屏无睡待牵牛。万家砧杵三篙水，一夕横塘似旧游。,
过五丈原,温庭筠,铁马云雕久绝尘，柳阴高压汉营春。天晴杀气屯关右，夜半妖星照渭滨。下国卧龙空误主，中原逐鹿不因人。象床锦帐无言语，从此谯周是老臣。,怀古诗
咏山鸡,温庭筠,万壑动晴景，山禽凌翠微。绣翎翻草去，红觜啄花归。巢暖碧云色，影孤清镜辉。不知春树伴，何处又分飞。,
题竹谷神祠,温庭筠,苍苍松竹晚，一径入荒祠。古树风吹马，虚廊日照旗。烟煤朝奠处，风雨夜归时。寂寞东湖客，空看蒋帝碑。,
春日寄岳州从事李员外二首,温庭筠,苒弱楼前柳，轻空花外窗。蝶高飞有伴，莺早语无双。剪胜裁春字，开屏见晓江。从来共情战，今日欲归降。从小识宾卿，恩深若弟兄。相逢在何日，此别不胜情。红粉座中客，彩斿江上城。尚平婚嫁累，无路逐双旌。,
送淮阴孙令之官,温庭筠,隋堤杨柳烟，孤棹正悠然。萧寺通淮戍，芜城枕楚壖。鱼盐桥上市，灯火雨中船。故老青葭岸，先知儒子贤。,
旅泊新津却寄一二知己,温庭筠,维舟息行役，霁景近江村。并起别离恨，似闻歌吹喧。高林月初上，远水雾犹昏。王粲平生感，登临几断魂。,
题薛昌之所居,温庭筠,所得乃清旷，寂寥常掩关。独来春尚在，相得暮方还。花白风露晚，柳青街陌闲。翠微应有雪，窗外见南山。,
过潼关,温庭筠,地形盘屈带河流，景气澄明是胜游。十里晓鸡关树暗，一行寒雁陇云愁。片时无事溪泉好，尽日凝眸岳色秋。麈尾角巾应旷望，更嗟芳霭隔秦楼。,
寄卢生,温庭筠,遗业荒凉近故都，门前堤路枕平湖。绿杨阴里千家月，红藕香中万点珠。此地别来双鬓改，几时归去片帆孤。他年犹拟金貂换，寄语黄公旧酒垆。,
秋日旅舍寄义山李侍御,温庭筠,一水悠悠隔渭城，渭城风物近柴荆。寒蛩乍响催机杼，旅雁初来忆弟兄。自为林泉牵晓梦，不关砧杵报秋声。子虚何处堪消渴，试向文园问长卿。,
与友人别,温庭筠,半醉别都门，含凄上古原。晚风杨叶社，寒食杏花村。薄暮牵离绪，伤春忆晤言。年芳本无限，何况有兰孙。,
宿一公精舍,温庭筠,夜阑黄叶寺，瓶锡两俱能。松下石桥路，雨中山殿灯。茶炉天姥客，棋席剡溪僧。还笑长门赋，高秋卧茂陵。,
相和歌辞·张静婉采莲曲,温庭筠,兰膏坠发红玉春，燕钗拖颈抛盘云。城西杨柳向娇晚，门前沟水波潾潾。麒麟公子朝天客，佩马珰珰度春陌。掌中无力舞衣轻，翦断鲛绡破春碧。抱月飘烟一尺腰，麝脐龙髓怜娇饶。秋罗拂衣碎光动，露重花多香不销。鸂鶒胶胶塘水满，绿萍如粟莲茎短。一夜西风送雨来，粉痕零落愁红浅。船头折藕丝暗牵，藕根莲子相留连。郎心似月月易缺，十五十六清光圆。,
和太常杜少卿东都修行里有嘉莲,温庭筠,春秋罢注直铜龙，旧宅嘉莲照水红。两处龟巢清露里，一时鱼跃翠茎东。同心表瑞荀池上，半面分妆乐镜中。应为临川多丽句，故持重艳向西风。,
题磁岭海棠花,温庭筠,幽态竟谁赏，岁华空与期。岛回香尽处，泉照艳浓时。蜀彩淡摇曳，吴妆低怨思。王孙又谁恨，惆怅下山迟。,
兰塘词,温庭筠,塘水汪汪凫唼喋，忆上江南木兰楫。绣颈金须荡倒光，团团皱绿鸡头叶。露凝荷卷珠净圆，紫菱刺短浮根缠。小姑归晚红妆浅，镜里芙蓉照水鲜。东沟潏潏劳回首，欲寄一杯琼液酒。知道无郎却有情，长教月照相思柳。,
烧歌,温庭筠,起来望南山，山火烧山田。微红夕如灭，短焰复相连。差差向岩石，冉冉凌青壁。低随回风尽，远照檐茅赤。邻翁能楚言，倚插欲潸然。自言楚越俗，烧畬为早田。豆苗虫促促，篱上花当屋。废栈豕归栏，广场鸡啄粟。新年春雨晴，处处赛神声。持钱就人卜，敲瓦隔林鸣。卜得山上卦，归来桑枣下。吹火向白茅，腰镰映赪蔗。风驱槲叶烟，槲树连平山。迸星拂霞外，飞烬落阶前。仰面呻复嚏，鸦娘咒丰岁。谁知苍翠容，尽作官家税。,
金虎台,温庭筠,碧草连金虎，青苔蔽石麟。皓齿芳尘起，纤腰玉树春。倚瑟红铅湿，分香翠黛嚬。谁言奉陵寝，相顾复沾巾。,
咏晓,温庭筠,虫歇纱窗静，鸦散碧梧寒。稍惊朝珮动，犹传清漏残。乱珠凝烛泪，微红上露盘。褰衣复理鬓，余润拂芝兰。,
过西堡塞北,温庭筠,浅草干河阔，丛棘废城高。白马犀匕首，黑裘金佩刀。霜清彻兔目，风急吹雕毛。一经何用厄，日暮涕沾袍。,
题西明寺僧院,温庭筠,曾识匡山远法师，低松片石对前墀。为寻名画来过院，因访闲人得看棋。新雁参差云碧处，寒鸦辽乱叶红时。自知终有张华识，不向沧洲理钓丝。,
法云寺双桧,温庭筠,晋朝名辈此离群，想对浓阴去住分。题处尚寻王内史，画时应是顾将军。长廊夜静声疑雨，古殿秋深影胜云。一下南台到人世，晓泉清籁更难闻。,
送陈嘏之侯官兼简李常侍,温庭筠,纵得步兵无绿蚁，不缘句漏有丹砂。殷勤为报同袍友，我亦无心似海槎。春服照尘连草色，夜船闻雨滴芦花。梅仙自是青云客，莫羡相如却到家。,
溪上行,温庭筠,绿塘漾漾烟濛濛，张翰此来情不穷。雪羽褵褷立倒影，金鳞拨剌跳晴空。风翻荷叶一向白，雨湿蓼花千穗红。心羡夕阳波上客，片时归梦钓船中。,
秘书省有贺监知章草题诗，笔力遒健，风尚高,温庭筠,越溪渔客贺知章，任达怜才爱酒狂。鸂鶒苇花随钓艇，蛤蜊菰菜梦横塘。几年凉月拘华省，一宿秋风忆故乡。荣路脱身终自得，福庭回首莫相忘。出笼鸾鹤归辽海，落笔龙蛇满坏墙。李白死来无醉客，可怜神彩吊残阳。,
赠郑征君家匡山首春与丞相赞皇公游止,温庭筠,一抛兰棹逐燕鸿，曾向江湖识谢公。每到朱门还怅望，故山多在画屏中。,
巫山神女庙,温庭筠,黯黯闭宫殿，霏霏荫薜萝。晓峰眉上色，春水脸前波。古树芳菲尽，扁舟离恨多。一丛斑竹夜，环佩响如何。,
题陈处士幽居,温庭筠,松轩尘外客，高枕自萧疏。雨后苔侵井，霜来叶满渠。闲看镜湖画，秋得越僧书。若待前溪月，谁人伴钓鱼。,
赠郑处士,温庭筠,飘然随钓艇，云水是天涯。红叶下荒井，碧梧侵古槎。醉收陶令菊，贫卖邵平瓜。更有相期处，南篱一树花。,
江岸即事,温庭筠,水容侵古岸，峰影度青蘋。庙竹唯闻鸟，江帆不见人。雀声花外暝，客思柳边春。别恨转难尽，行行汀草新。,
途中有怀,温庭筠,驱车何日闲，扰扰路岐间。岁暮自多感，客程殊未还。亭皋汝阳道，风雪穆陵关。腊后寒梅发，谁人在故山。,
题僧泰恭院二首,温庭筠,昔岁东林下，深公识姓名。尔来辞半偈，空复叹劳生。忧患慕禅味，寂寥遗世情。所归心自得，何事倦尘缨。微生竟劳止，晤言犹是非。出门还有泪，看竹暂忘机。爽气三秋近，浮生一笑稀。故山松菊在，终欲掩荆扉。,
李先生别墅望僧舍宝刹，因作双韵声,温庭筠,栖息消心象，檐楹溢艳阳。帘栊兰露落，邻里柳林凉。高阁过空谷，孤竿隔古冈。潭庐同淡荡，仿佛复芬芳。,
雪夜与友生同宿晓寄近邻,温庭筠,闭门群动息，积雪透疏林。有客寒方觉，无声晓已深。正繁闻近雁，并落起栖禽。寂寞寒塘路，怜君独阻寻。,
旅次盱眙县,温庭筠,离离麦擢芒，楚客意偏伤。波上旅愁起，天边归路长。孤桡投楚驿，残月在淮樯。外杜三千里，谁人数雁行。,
鄠郊别墅寄所知,温庭筠,持颐望平绿，万景集所思。南塘遇新雨，百草生容姿。幽鸟不相识，美人如何期。徒然委摇荡，惆怅春风时。,
京兆公池上作,温庭筠,稻香山色叠，平野接荒陂。莲折舟行远，萍多钓下迟。坏堤泉落处，凉簟雨来时。京口兵堪用，何因入梦思。,
过新丰,温庭筠,一剑乘时帝业成，沛中乡里到咸京。寰区已作皇居贵，风月犹含白社情。泗水旧亭春草遍，千门遗瓦古苔生。至今留得离家恨，鸡犬相闻落照明。,
马嵬佛寺,温庭筠,荒鸡夜唱战尘深，五鼓雕舆过上林。才信倾城是真语，直教涂地始甘心。两重秦苑成千里，一炷胡香抵万金。曼倩死来无绝艺，后人谁肯惜青禽。,
赠卢长史,温庭筠,移病欲成隐，扁舟归旧居。地深新事少，官散故交疏。道直更无侣，家贫唯有书。东门烟水梦，非独为鲈鱼。,
江上别友人,温庭筠,秋色满葭菼，离人西复东。几年方暂见，一笑又难同。地势萧陵歇，江声禹庙空。如何暮滩上，千里逐征鸿。,
访知玄上人遇暴经因有赠,温庭筠,缥帙无尘满画廊，钟山弟子静焚香。惠能未肯传心法，张湛徒劳与眼方。风飏檀烟销篆印，日移松影过禅床。客儿自有翻经处，江上秋来蕙草荒。,
敬答李先生,温庭筠,七里滩声舜庙前，杏花初盛草芊芊。绿昏晴气春风岸，红漾轻纶野水天。不为伤离成极望，更因行乐惜流年。一瓢无事麛裘暖，手弄溪波坐钓船。,
二月十五日樱桃盛开自所居蹑履吟玩竞名王泽,温庭筠,晓觉笼烟重，春深染雪轻。静应留得蝶，繁欲不胜莺。影乱晨飙急，香多夜雨晴。似将千万恨，西北为卿卿。,
蒋侯神歌,温庭筠,楚神铁马金鸣珂，夜动蛟潭生素波。商风刮水报西帝，庙前古树蟠白蛇。吴王赤斧斫云阵，画堂列壁丛霜刃。巫娥传意托悲丝，铎语琅琅理双鬓。湘烟刷翠湘山斜，东方日出飞神鸦。青云自有黑龙子，潘妃莫结丁香花。,
昆明池水战词,温庭筠,汪汪积水光连空，重叠细纹晴漾红。赤帝龙孙鳞甲怒，临流一盼生阴风。鼍鼓三声报天子，雕旌兽舰凌波起。雷吼涛惊白石山，石鲸眼裂蟠蛟死。溟池海浦俱喧豗。青帜白旌相次来。箭羽枪缨三百万，踏翻西海生尘埃。茂陵仙去菱花老，唼唼游鱼近烟岛。渺莽残阳钓艇归，绿头江鸭眠沙草。,
句,温庭筠,春水碧于天，画船听雨眠。绿树绕村含细雨，寒潮背郭卷平沙。,
猎骑辞,温庭筠,早辞平扆殿，夕奉湘南宴。香兔抱微烟，重鳞叠轻扇。蚕饥使君马，雁避将军箭。宝柱惜离弦，流黄悲赤县。理钗低舞鬓，换袖回歌面。晚柳未如丝，春花已如霰。所嗟故里曲，不及青楼宴。,
咏嚬,温庭筠,毛羽敛愁翠，黛娇攒艳春。恨容偏落泪，低态定思人。枕上梦随月，扇边歌绕尘。玉钩鸾不住，波浅石磷磷。,
南湖,温庭筠,湖上微风入槛凉，翻翻菱荇满回塘。野船著岸偎春草，水鸟带波飞夕阳。芦叶有声疑雾雨，浪花无际似潇湘。飘然篷艇东归客，尽日相看忆楚乡。,
和友人悼亡,温庭筠,玉貌潘郎泪满衣，画罗轻鬓雨霏微。红兰委露愁难尽，白马朝天望不归。宝镜尘昏鸾影在，钿筝弦断雁行稀。春来多少伤心事，碧草侵阶粉蝶飞。,
却经商山寄昔同行人,温庭筠,曾道逍遥第一篇，尔来无处不恬然。便同南郭能忘象，兼笑东林学坐禅。人事转新花烂熳，客程依旧水潺湲，若教犹作当时意，应有垂丝在鬓边。,
回中作,温庭筠,苍莽寒空远色愁，呜呜戍角上高楼。吴姬怨思吹双管，燕客悲歌别五侯。千里关山边草暮，一星烽火朔云秋。夜来霜重西风起，陇水无声冻不流。,
杂歌谣辞·黄昙子歌,温庭筠,参差绿蒲短，摇艳云塘满。红潋荡融融，莺翁鸂鶒暖。萋芊小成路，马上修蛾懒。罗衫袅回风，点粉金鹂卵。,
寄山中友人,温庭筠,惟昔有归趣，今兹固愿言。啸歌成往事，风雨坐凉轩。时物信佳节，岁华非故园。固知春草色，何意为王孙。,
海榴,温庭筠,海榴开似火，先解报春风。叶乱裁笺绿，花宜插鬓红。蜡珠攒作蒂，缃彩剪成丛。郑驿多归思，相期一笑同。,
雪二首,温庭筠,砚水池先冻，窗风酒易消。鸦声出山郭，人迹过村桥。稍急方萦转，才深未寂寥。细光穿暗隙，轻白驻寒条。草静封还折，松欹堕复摇。谢庄今病眼，无意坐通宵。羸骖出更慵，林寺已疏钟。踏紧寒声涩，飞交细点重。圃斜人过迹，阶静鸟行踪。寂寞梁鸿病，谁人代夜舂。,
鸿胪寺有开元中锡宴堂，楼台池沼雅为胜绝，,温庭筠,明皇昔御极，神圣垂耿光。沈机发雷电，逸躅陵尧汤。西覃积石山，北至穷发乡。四凶有獬豸，一臂无螳螂。婵娟得神艳，郁烈闻国香。紫绦鸣羯鼓，玉管吹霓裳。禄山未封侯，林甫才为郎。昭融廓日月，妥帖安纪纲。群生到寿域，百辟趋明堂。四海正夷宴，一尘不飞扬。天子自犹豫，侍臣宜乐康。轧然阊阖开，赤日生扶桑。玉砌露盘纡，金壶漏丁当。剑佩相击触，左右随趋跄。玄珠十二旒，红粉三千行。顾盻生羽翼，叱嗟回雪霜。神霞凌云阁，春水骊山阳。盘斗九子粽，瓯擎五云浆。双琼京兆博，七鼓邯郸娼。毰毸碧鸡斗，茏葱翠雉场。仗官绣蔽膝，宝马金镂锡。椒涂隔鹦鹉，柘弹惊鸳鸯。猗欤华国臣，鬓发俱苍苍。锡宴得幽致，车从真炜煌。画鹢照鱼鳖，鸣驺乱甃鶬。飐滟荡碧波，炫煌迷横塘。萦盈舞回雪，宛转歌绕梁。艳带画银络，宝梳金钿筐。沈冥类汉相，醉倒疑楚狂。一旦紫微东，胡星森耀芒。凭陵逐鲸鲵，唐突驱犬羊。纵火三月赤，战尘千里黄。殽函与府寺，从此俱荒凉。兹地乃蔓草，故基摧坏墙。枯池接断岸，唧唧啼寒螀。败荷塌作泥，死竹森如枪。游人问老吏，相对聊感伤。岂必见麋鹿，然后堪回肠。幸今遇太平，令节称羽觞。谁知曲江曲，岁岁栖鸾凰。,
过吴景帝陵,温庭筠,王气销来水淼茫，岂能才与命相妨。虚开直渎三千里，青盖何曾到洛阳。,
雉场歌,温庭筠,茭叶萋萋接烟曙，鸡鸣埭上梨花露。彩仗锵锵已合围，绣翎白颈遥相妒。雕尾扇张金缕高，碎铃素拂骊驹豪。绿场红迹未相接，箭发铜牙伤彩毛。麦陇桑阴小山晚，六虬归去凝笳远。城头却望几含情，青亩春芜连石苑。,
谢公墅歌,温庭筠,朱雀航南绕香陌，谢郎东墅连春碧。鸠眠高柳日方融，绮榭飘飖紫庭客。文楸方罫花参差，心阵未成星满池。四座无喧梧竹静，金蝉玉柄俱持颐。对局含情见千里，都城已得长蛇尾。江南王气系疏襟，未许苻坚过淮水。,
春愁曲,温庭筠,红丝穿露珠帘冷，百尺哑哑下纤绠。远翠愁山入卧屏，两重云母空烘影。凉簪坠发春眠重，玉兔煴香柳如梦。锦叠空床委堕红，飔飔扫尾双金凤。蜂喧蝶驻俱悠扬，柳拂赤栏纤草长。觉后梨花委平绿，春风和雨吹池塘。,
西江贻钓叟骞生,温庭筠,晴江如镜月如钩，泛滟苍茫送客愁。衣泪潜生竹枝曲，春潮遥上木兰舟。事随云去身难到，梦逐烟销水自流。昨日欢娱竟何在，一枝梅谢楚江头。,
和友人题壁,温庭筠,冲尚犹来出范围，肯将经世作风徽。三台位缺严陵卧，百战功高范蠡归。自欲一鸣惊鹤寝，不应孤愤学牛衣。西州未有看棋暇，涧户何由得掩扉。,
题城南杜邠公林亭,温庭筠,卓氏垆前金线柳，隋家堤畔锦帆风。贪为两地分霖雨，不见池莲照水红。,
过华清宫二十二韵,温庭筠,忆昔开元日，承平事胜游。贵妃专宠幸，天子富春秋。月白霓裳殿，风干羯鼓楼。斗鸡花蔽膝，骑马玉搔头。绣毂千门妓，金鞍万户侯。薄云欹雀扇，轻雪犯貂裘。过客闻韶濩，居人识冕旒。气和春不觉，烟暖霁难收。涩浪和琼甃，晴阳上彩斿。卷衣轻鬓懒，窥镜澹蛾羞。屏掩芙蓉帐，帘褰玳瑁钩。重瞳分渭曲，纤手指神州。御案迷萱草，天袍妒石榴。深岩藏浴凤，鲜隰媚潜虬。不料邯郸虱，俄成即墨牛。剑锋挥太皞，旗焰拂蚩尤。内嬖陪行在，孤臣预坐筹。瑶簪遗翡翠，霜仗驻骅骝。艳笑双飞断，香魂一哭休。早梅悲蜀道，高树隔昭丘。朱阁重霄近，苍崖万古愁。至今汤殿水，呜咽县前流。,
地肺山春日,温庭筠,冉冉花明岸，涓涓水绕山。几时抛俗事，来共白云闲。,
题萧山庙,温庭筠,故道木阴浓，荒祠山影东。杉松一庭雨，幡盖满堂风。客奠晓莎湿，马嘶秋庙空。夜深池上歇，龙入古潭中。,
题贺知章故居叠韵作,温庭筠,废砌翳薜荔，枯湖无菰蒲。老媪饱藁草，愚儒输逋租。,
盘石寺留别成公,温庭筠,槲叶萧萧带苇风，寺前归客别支公。三秋岸雪花初白，一夜林霜叶尽红。山叠楚天云压塞，浪遥吴苑水连空。悠然旅榜频回首，无复松窗半偈同。,
遐水谣,温庭筠,天兵九月渡遐水，马踏沙鸣惊雁起。杀气空高万里情，塞寒如箭伤眸子。狼烟堡上霜漫漫，枯叶号风天地干。犀带鼠裘无暖色，清光炯冷黄金鞍。虏尘如雾昏亭障，陇首年年汉飞将。麟阁无名期未归，楼中思妇徒相望。,
答段柯古见嘲,温庭筠,彩翰殊翁金缭绕，一千二百逃飞鸟。尾薪桥下未为痴，暮雨朝云世间少。,
嘲春风,温庭筠,春风何处好，别殿饶芳草。苒袅转鸾旗，萎蕤吹雉葆。扬芳历九门，澹荡入兰荪。争奈白团扇，时时偷主恩。,描写春天，描写风，赞美诗
题谷隐兰若,温庭筠,风带巢熊拗树声，老僧相引入云行。半坡新路畬才了，一谷寒烟烧不成。,
罩鱼歌,温庭筠,朝罩罩城南，暮罩罩城西。两浆鸣幽幽，莲子相高低。持罩入深水，金鳞大如手。鱼尾迸圆波，千珠落湘藕。风飔飔，雨离离，菱尖茭刺鸂鶒飞。水连网眼白如影，淅沥篷声寒点微。楚岸有花花盖屋，金塘柳色前溪曲。悠溶杳若去无穷，五色澄潭鸭头绿。,
走马楼三更曲,温庭筠,春姿暖气昏神沼，李树拳枝紫芽小。玉皇夜入未央宫，长火千条照栖鸟。马过平桥通画堂，虎幡龙戟风飘扬。帘间清唱报寒点，丙舍无人遗烬香。,
碌碌古词,温庭筠,左亦不碌碌，右亦不碌碌。野草自根肥，羸牛生健犊。融蜡作杏蒂，男儿不恋家。春风破红意，女颊如桃花。忠言未见信，巧语翻咨嗟。一鞘无两刃，徒劳油壁车。,
堂堂曲,温庭筠,钱唐岸上春如织，淼淼寒潮带晴色。淮南游客马连嘶，碧草迷人归不得。风飘客意如吹烟。纤指殷勤伤雁弦。一曲堂堂红烛筵，长鲸泻酒如飞泉。,
赠蜀府将,温庭筠,十年分散剑关秋，万事皆随锦水流。志气已曾明汉节，功名犹自滞吴钩。雕边认箭寒云重，马上听笳塞草愁。今日逢君倍惆怅，灌婴韩信尽封侯。,
寄分司元庶子兼呈元处士,温庭筠,闭门高卧莫长嗟，水木凝晖属谢家。缑岭参差残晓雪，洛波清浅露晴沙。刘公春尽芜菁色，华廙愁深苜蓿花。月榭知君还怅望，碧霄烟阔雁行斜。,
和友人伤歌姬,温庭筠,月缺花残莫怆然，花须终发月终圆。更能何事销芳念，亦有浓华委逝川。一曲艳歌留婉转，九原春草妒婵娟。王孙莫学多情客，自古多情损少年。,
元处士池上,温庭筠,蓼穗菱丛思蟪蛄，水萤江鸟满烟蒲。愁红一片风前落，池上秋波似五湖。,
长安春晚二首,温庭筠,曲江春半日迟迟，正是王孙怅望时。杏花落尽不归去，江上东风吹柳丝。四方无事太平年，万象鲜明禁火前。九重细雨惹春色，轻染龙池杨柳烟。,
杂曲歌辞·侠客行,温庭筠,欲出鸿都门，阴云蔽城阙。宝剑黯如水，微红湿馀血。白马夜频嘶，三更霸陵雪。,
题端正树,温庭筠,路傍佳树碧云愁，曾侍金舆幸驿楼。草木荣枯似人事，绿阴寂寞汉陵秋。,
渭上题三首,温庭筠,吕公荣达子陵归，万古烟波绕钓矶。桥上一通名利迹，至今江鸟背人飞。目极云霄思浩然，风帆一片水连天。轻桡便是东归路，不肯忘机作钓船。烟水何曾息世机，暂时相向亦依依。所嗟白首磻溪叟，一下渔舟更不归。,
宿城南亡友别墅,温庭筠,水流花落叹浮生，又伴游人宿杜城。还似昔年残梦里，透帘斜月独闻莺。,
赠张炼师,温庭筠,丹溪药尽变金骨，清洛月寒吹玉笙。他日隐居无访处，碧桃花发水纵横。,
清旦题采药翁草堂,温庭筠,幽人寻药径，来自晓云边。衣湿术花雨，语成松岭烟。解藤开涧户，踏石过溪泉。林外晨光动，山昏鸟满天。,
遐方怨·花半拆,温庭筠,凭绣槛，解罗帏。未得君书，断肠潇湘春雁飞。不知征马几时归，海棠花谢也，雨霏霏。花半拆，雨初晴。未卷珠帘，梦残惆怅闻晓莺。宿妆眉浅粉山横，约鬟鸾镜里，绣罗轻。,
细雨,温庭筠,凭轩望秋雨，凉入暑衣清。极目鸟频没，片时云复轻。沼萍开更敛，山叶动还鸣。楚客秋江上，萧萧故国情。,
遐方怨·凭绣槛,温庭筠,凭绣槛，解罗帏。未得君书，断肠潇湘春雁飞。不知征马几时归，海棠花谢也，雨霏霏。,
太液池歌,温庭筠,腥鲜龙气连清防，花风漾漾吹细光。叠澜不定照天井，倒影荡摇晴翠长。平碧浅春生绿塘，云容雨态连青苍。夜深银汉通柏梁，二十八宿朝玉堂。,
塞寒行,温庭筠,燕弓弦劲霜封瓦，朴簌寒雕睇平野，一点黄尘起雁喧，白龙堆下千蹄马。河源怒浊风如刀，剪断朔云天更高。晚出榆关逐征北，惊沙飞迸冲貂袍。心许凌烟名不灭，年年锦字伤离别。彩毫一画竟何荣，空使青楼泪成血。,
光风亭夜宴妓有醉殴者,温庭筠,吴国初成阵，王家欲解围。拂巾双雉叫，飘瓦两鸳飞。,
晚归曲,温庭筠,格格水禽飞带波，孤光斜起夕阳多。湖西山浅似相笑，菱刺惹衣攒黛蛾。青丝系船向江木，兰芽出土吴江曲。水极晴摇泛滟红，草平春染烟绵绿。玉鞭骑马杨叛儿，刻金作凤光参差。丁丁暖漏滴花影，催入景阳人不知。弯堤弱柳遥相瞩，雀扇团圆掩香玉。莲塘艇子归不归，柳暗桑秾闻布谷。,
和沈参军招友生观芙蓉池,温庭筠,桂栋坐清晓，瑶琴商凤丝。况闻楚泽香，适与秋风期。遂从棹萍客，静啸烟草湄。倒影回澹荡，愁红媚涟漪。湘茎久鲜涩，宿雨增离披。而我江海意，楚游动梦思。北渚水云叶，南塘烟雾枝。岂亡台榭芳，独与鸥鸟知。珠坠鱼迸浅，影多凫泛迟。落英不可攀，返照昏澄陂。,
春日偶作,温庭筠,西园一曲艳阳歌，扰扰车尘负薜萝。自欲放怀犹未得，不知经世竟如何。夜闻猛雨判花尽，寒恋重衾觉梦多。钓渚别来应更好，春风还为起微波。,
山中与诸道友夜坐闻边防不宁因示同志,温庭筠,龙砂铁马犯烟尘，迹近群鸥意倍亲。风卷蓬根屯戊己，月移松影守庚申。韬钤岂足为经济，岩壑何尝是隐沦。心许故人知此意，古来知者竟谁人。,
夏中病痁作,温庭筠,山鬼扬威正气愁，便辞珍簟袭狐裘。西窗一夕悲人事，团扇无情不待秋。,
题李相公敕赐锦屏风,温庭筠,丰沛曾为社稷臣，赐书名画墨犹新。几人同保山河誓，犹自栖栖九陌尘。,
经故翰林袁学士居,温庭筠,剑逐惊波玉委尘，谢安门下更何人。西州城外花千树，尽是羊昙醉后春。,
四皓,温庭筠,商於甪里便成功，一寸沉机万古同。但得戚姬甘定分，不应真有紫芝翁。,
病中书怀呈友人,温庭筠,逸足皆先路，穷郊独向隅。顽童逃广柳，羸马卧平芜。黄卷嗟谁问，朱弦偶自娱。鹿鸣皆缀士，雌伏竟非夫。采地荒遗野，爰田失故都。亡羊犹博簺，牧马倦呼卢。奕世参周禄，承家学鲁儒。功庸留剑舄，铭戒在盘盂。经济怀良画，行藏识远图。未能鸣楚玉，空欲握隋珠。定为鱼缘木，曾因兔守株。五车堆缥帙，三径阖绳枢。适与群英集，将期善价沽。叶龙图夭矫，燕鼠笑胡卢。赋分知前定，寒心畏厚诬。蹑尘追庆忌，操剑学班输。文囿陪多士，神州试大巫。对虽希鼓瑟，名亦滥吹竽。正使猜奔竞，何尝计有无。镏惔虚访觅，王霸竟揶揄。市义虚焚券，关讥谩弃繻。至言今信矣，微尚亦悲夫。白雪调歌响，清风乐舞雩。胁肩难黾勉，搔首易嗟吁。角胜非能者，推贤见射乎。兕觥增恐竦，杯水失锱铢。粉垛收丹采，金髇隐仆姑。垂櫜羞尽爵，扬觯辱弯弧。虎拙休言画，龙希莫学屠。转蓬随款段，耘草辟墁垆。受业乡名郑，藏机谷号愚。质文精等贯，琴筑韵相须。筑室连中野，诛茅接上腴。苇花纶虎落，松瘿斗栾栌。静语莺相对，闲眠鹤浪俱。蕊多劳蝶翅，香酷坠蜂须。芳草迷三岛，澄波似五湖。跃鱼翻藻荇，愁鹭睡葭芦。暝渚藏鸂鶒，幽屏卧鹧鸪。苦辛随艺殖，甘旨仰樵苏。笑语空怀橘，穷愁亦据梧。尚能甘半菽，非敢薄生刍。钓石封苍藓，芳蹊艳绛跗。树兰畦缭绕，穿竹路萦纡。机杼非桑女，林园异木奴。横竿窥赤鲤，持翳望青鸬。泮水思芹味，琅琊得稻租。杖轻藜拥肿，衣破芰披敷。芳意忧鶗鴂，愁声觉蟪蛄。短檐喧语燕，高木堕饥鼯。事迫离幽墅，贫牵犯畏途。爱憎防杜挚，悲叹似杨朱。旅食常过卫，羁游欲渡泸。塞歌伤督护，边角思单于。堡戍标枪槊，关河锁舳舻。威容尊大树，刑法避秋荼。远目穷千里，归心寄九衢。寝甘诚系滞，浆馈贵睢盱。怀刺名先远，干时道自孤。齿牙频激发，簦笈尚崎岖。莲府侯门贵，霜台帝命俞。骥蹄初蹑景，鹏翅欲抟扶。寓直回骢马，分曹对暝乌。百神歆仿佛，孤竹韵含胡。凤阙分班立，鹓行竦剑趋。触邪承密勿，持法奉訏谟。鸣玉锵登降，衡牙响曳娄。祀亲和氏璧，香近博山炉。瑞景森琼树，轻水莹玉壶。豸冠簪铁柱，螭首对金铺。内史书千卷，将军画一厨。眼明惊气象，心死伏规模。岂意观文物，保劳琢碔砆。草肥牧騕褭，苔涩淬昆吾。乡思巢枝鸟，年华过隙驹。衔恩空抱影，酬德未捐躯。时辈推良友，家声继令图。致身伤短翮，骧首顾疲驽。班马方齐骛，陈雷亦并驱。昔皆言尔志，今亦畏吾徒。有气干牛斗，无人辩辘轳。客来斟绿蚁，妻试踏青蚨。积毁方销骨，微瑕惧掩瑜。蛇予犹转战，鱼服自囚拘。欲就欺人事，何能逭鬼诛。是非迷觉梦，行役议秦吴。凛冽风埃惨，萧条草木枯。低徊伤志气，蒙犯变肌肤。旅雁唯闻叫，饥鹰不待呼。梦梭抛促织，心茧学蜘蛛。宁复机难料，庸非信未孚。激扬衔箭虎，疑惧听冰狐。处己将营窟，论心若合符。浪言辉棣萼，何所托葭莩。乔木能求友，危巢莫吓雏。风华飘领袖，诗礼拜衾繻。欹枕情何苦，同舟道岂殊。放怀亲蕙芷，收迹异桑榆。赠远聊攀柳，栽书欲截蒲。瞻风无限泪，回首更踟蹰。,
题卢处士山居,温庭筠,西溪问樵客，遥识楚人家。古树老连石，急泉清露沙。千峰随雨暗，一径入云斜。日暮飞鸦集，满山荞麦花。,
西游书怀,温庭筠,渭川通野戍，有路上桑干。独鸟青天暮，惊麏赤烧残。高秋辞故国，昨日梦长安。客意自如此，非关行路难。,
博山,温庭筠,博山香重欲成云，锦段机丝妒鄂君。粉蝶团飞花转影，彩鸳双泳水生纹。青楼二月春将半，碧瓦千家日未曛。见说杨朱无限泪，岂能空为路岐分。,
游南塘寄知者,温庭筠,白鸟梳翎立岸莎，藻花菱刺泛微波。烟光似带侵垂柳，露点如珠落卷荷。楚水晓凉催客早，杜陵秋思傍蝉多。镏公不信归心切，听取江楼一曲歌。,
咏寒宵,温庭筠,寒宵何耿耿，良宴有余姿。宝靺徘徊处，熏炉怅望时。曲琼垂翡翠，斜月到罘罳。委坠金釭烬，阑珊玉局棋。话穷犹注睇，歌罢尚持颐。晻暖遥相属，氛氲积所思。秦蛾卷衣晚，胡雁度云迟。上郡归来梦，那知锦字诗。,
春尽与友人入裴氏林探渔竿,温庭筠,一径互纡直，茅棘亦已繁。晴阳入荒竹，暧暧和春园。倚杖息惭倦，徘徊恋微暄。历寻婵娟节，剪破苍筤根。地闭修茎孤，林振馀箨翻。适心在所好，非必寻湘沅。,
春初对暮雨,温庭筠,淅沥生丛筱，空濛泫网轩。暝姿看远树，春意入尘根。点细飘风急，声轻入夜繁。雀喧争槿树，人静出蔬园。瓦湿光先起，房深影易昏。不应江上草，相与滞王孙。,
题中南佛塔寺,温庭筠,鸣泉隔翠微，千里到柴扉。地胜人无欲，林昏虎有威。涧苔侵客屦，山雪入禅衣。桂树芳阴在，还期岁晏归。,
晚坐寄友人,温庭筠,九枝灯在琐窗空，希逸无聊恨不同。晓梦未离金夹膝，早寒先到石屏风。遗簪可惜三秋白，蜡烛犹残一寸红。应卷鰕帘看皓齿，镜中惆怅见梧桐。,
送襄州李中丞赴从事,温庭筠,汉庭文采有相如，天子通宵爱子虚。把钓看棋高兴尽，焚香起草宦情疏。楚山重叠当归路，溪月分明到直庐。江雨潇潇帆一片，此行谁道为鲈鱼。,
相和歌辞·阳春曲,温庭筠,云母空窗晓烟薄，香昏龙气凝辉阁。霏霏雾雨杏花天，帘外春威著罗幕。曲栏伏槛金麒麟，沙苑芳郊连翠茵。厩马何能啮芳草，路人不敢随流尘。,
照影曲,温庭筠,景阳妆罢琼窗暖，欲照澄明香步懒。桥上衣多抱彩云，金鳞不动春塘满。黄印额山轻为尘，翠鳞红稚俱含嚬。桃花百媚如欲语，曾为无双今两身。,
吴苑行,温庭筠,锦雉双飞梅结子，平春远绿窗中起。吴江澹画水连空，三尺屏风隔千里。小苑有门红扇开，天丝舞蝶共徘徊。绮户雕楹长若此，韶光岁岁如归来。,
汉皇迎春词,温庭筠,春草芊芊晴扫烟，宫城大锦红殷鲜。海日初融照仙掌，淮王小队缨铃响。猎猎东风焰赤旗，画神金甲葱龙网。钜公步辇迎句芒，复道扫尘燕彗长。豹尾竿前赵飞燕，柳风吹尽眉间黄。碧草含情杏花喜，上林莺啭游丝起。宝马摇环万骑归，恩光暗入帘栊里。,
题李卫公诗二首,温庭筠,蒿棘深春卫国门，九年于此盗乾坤。两行密疏倾天下，一夜阴谋达至尊。肉视具僚忘匕箸，气吞同列削寒温。当时谁是承恩者，肯有余波达鬼村。势欲凌云威触天，权倾诸夏力排山。三年骥尾有人附，一日龙须无路攀。画閤不开梁燕去，朱门罢扫乳鸦还。千岩万壑应惆怅，流水斜倾出武关。,
春洲曲,温庭筠,韶光染色如蛾翠，绿湿红鲜水容媚。苏小慵多兰渚闲，融融浦日鵁鶄寐。紫骝蹀躞金衔嘶，堤上扬鞭烟草迷。门外平桥连柳堤，归来晚树黄莺啼。,描写春天
台城晓朝曲,温庭筠,司马门前火千炬，阑干星斗天将曙。朱网龛鬖丞相车，晓随叠鼓朝天去。博山镜树香艹丰茸，袅袅浮航金画龙。大江敛势避辰极，两阙深严烟翠浓。,
长安寺,温庭筠,仁祠写露宫，长安佳气浓。烟树含葱蒨，金刹映艹丰茸。绣户香焚象，珠网玉盘龙。宝题斜翡翠，天井倒芙蓉。幡长回远吹，窗虚含晓风。游骑迷青锁，归鸟思华钟。云栱承跗逦，羽葆背花重。所嗟莲社客，轻荡不相从。,
经西坞偶题,温庭筠,摇摇弱柳黄鹂啼，芳草无情人自迷。日影明灭金色鲤，杏花唼喋青头鸡。微红奈蒂惹峰粉，洁白芹芽穿燕泥。借问含嚬向何事，昔年曾到武陵溪。,
老君庙,温庭筠,紫气氤氲捧半岩，莲峰仙掌共巉巉。庙前晚色连寒水，天外斜阳带远帆。百二关山扶玉座，五千文字閟瑶缄。自怜金骨无人识，知有飞龟在石函。,
题裴晋公林亭,温庭筠,谢傅林亭暑气微，山丘零落閟音徽。东山终为苍生起，南浦虚言白首归。池凤已传春水浴，渚禽犹带夕阳飞。悠然到此忘情处，一日何妨有万几。,
题友人居,温庭筠,尽日松堂看画图，绮疏岑寂似清都。若教烟水无鸥鸟，张翰何由到五湖。,
华阴韦氏林亭,温庭筠,自有林亭不得闲，陌尘宫树是非间。终南长在茅檐外，别向人间看华山。,
三月十八日雪中作,温庭筠,芍药蔷薇语早梅，不知谁是艳阳才。今朝领得春风意，不复饶君雪里开。,
夜看牡丹,温庭筠,高低深浅一阑红，把火殷勤绕露丛。希逸近来成懒病，不能容易向春风。,
题河中紫极宫,温庭筠,昔年曾伴玉真游，每到仙宫即是秋。曼倩不归花落尽，满丛烟露月当楼。,
和友人盘石寺逢旧友,温庭筠,楚寺上方宿，满堂皆旧游。月溪逢远客，烟浪有归舟。江馆白蘋夜，水关红叶秋。西风吹暮雨，汀草更堪愁。,
寄山中人,温庭筠,月中一双鹤，石上千尺松。素琴入爽籁，山酒和春容。幽瀑有时断，片云无所从。何事苏门生，携手东南峰。,
卢氏池上遇雨赠同游者,温庭筠,簟翻凉气集，溪上润残棋。萍皱风来后，荷喧雨到时。寂寥闲望久，飘洒独归迟。无限松江恨，烦君解钓丝。,
送客偶作,温庭筠,石路荒凉接野蒿，西风吹马利如刀。小桥连驿杨柳晚，废寺入门禾黍高。鸡犬夕阳喧县市，凫鹥秋水曝城壕。故山有梦不归去，官树陌尘何太劳。,
宿白盖峰寺寄僧,温庭筠,山房霜气晴，一宿遂平生。閤上见林影，月中闻涧声。佛灯销永夜，僧磬彻寒更。不学何居士，焚香为宦情。,
清凉寺,温庭筠,黄花红树谢芳蹊，宫殿参差黛巘西。诗閤晓窗藏雪岭，画堂秋水接蓝溪。松飘晚吹摐金铎，竹荫寒苔上石梯。妙迹奇名竟何在，下方烟暝草萋萋。,
相和歌辞·常林欢,温庭筠,宜城酒熟花覆桥，沙晴绿鸭鸣咬咬。秾桑绕舍麦如尾，幽轧鸣机双燕巢。马声特特荆门道，蛮水扬光色如草。锦荐金炉梦正长，东家咿喔鸡鸣早。,
薛氏池垂钓,温庭筠,池塘经雨更苍苍，万点荷珠晓气凉。朱瑀空偷御沟水，锦鳞红尾属严光。,
瑟瑟钗,温庭筠,翠染冰轻透露光，堕云孙寿有余香。只因七夕回天浪，添作湘妃泪两行。,
水仙谣,温庭筠,水客夜骑红鲤鱼，赤鸾双鹤蓬瀛书。轻尘不起雨新霁，万里孤光含碧虚。露魄冠轻见云发，寒丝七炷香泉咽。夜深天碧乱山姿，光碎平波满船月。,
春野行,温庭筠,草浅浅，春如剪。花压李娘愁，饥蚕欲成茧。东城年少气堂堂，金丸惊起双鸳鸯。含羞更问卫公子，月到枕前春梦长。,
车驾西游因而有作,温庭筠,宣曲长杨瑞气凝，上林狐兔待秋鹰。谁将词赋陪雕辇，寂寞相如卧茂林。,
伤温德彝,温庭筠,昔年戎虏犯榆关，一败龙城匹马还。侯印不闻封李广，他人丘垄似天山。,
寄裴生乞钓钩,温庭筠,一随菱棹谒王侯，深愧移文负钓舟。今日太湖风色好，却将诗句乞鱼钩。,
鄠杜郊居,温庭筠,槿篱芳援近樵家，垄麦青青一径斜。寂寞游人寒食后，夜来风雨送梨花。,
戏令狐相,温庭筠,自从元老登庸后，天下诸胡悉带铃。,
赠僧云栖,温庭筠,麈尾与筇杖，几年离石坛。梵余林雪厚，棋罢岳钟残。开卷喜先悟，漱瓶知早寒。衡阳寺前雁，今日到长安。,
原隰荑绿柳,温庭筠,迥野韶光早，晴川柳满堤。拂尘生嫩绿，披雪见柔荑。碧玉牙犹短，黄金缕未齐。腰肢弄寒吹，眉意入春闺。预恐狂夫折，迎牵逸客迷。新莺将出谷，应借一枝栖。,
赠楚云上人,温庭筠,松根满苔石，尽日闭禅关。有伴年年月，无家处处山。烟波五湖远，瓶屦一身闲。岳寺蕙兰晚，几时幽鸟还。,
相和歌辞·三洲歌,温庭筠,团圆莫作波中月，洁白莫为枝上雪。月随波动碎潾潾，雪似梅花不堪折。李娘十六青丝发，画带双花为君结。门前有路轻别离，唯恐归来旧香灭。,
送北阳袁明府,温庭筠,楚乡千里路，君去及良晨。苇浦迎船火，茶山候吏尘。桑浓蚕卧晚，麦秀雉声春。莫作东篱兴，青云有故人。,
送李生归旧居,温庭筠,一从征战后，故社几人归。薄宦离山久，高谈与世稀。夕阳当板槛，春日入柴扉。莫却严滩意，西溪有钓矶。,
简同志,温庭筠,开济由来变盛衰，五车才得号镃基。留侯功业何容易，一卷兵书作帝师。,
寒食节日寄楚望二首,温庭筠,芳兰无意绿，弱柳何穷缕。心断入淮山，梦长穿楚雨。繁花如二八，好月当三五。愁碧竟平皋，韶红换幽圃。流莺隐员树，乳燕喧余哺。旷望恋曾台，离忧集环堵。当年不自遣，晚得终何补。郑谷有樵苏，归来要腰斧。家乏两千万，时当一百五。飔飔杨柳风，穰穰樱桃雨。年芳苦沉潦，心事如摧橹。金犊近兰汀，铜龙接花坞。青葱建杨宅，隐辚端门鼓。彩素拂庭柯，轻球落邻圃。三春谢游衍，一笑牵规矩。独有恩泽侯，归来看楚舞。,
东郊行,温庭筠,斗鸡台下东西道，柳覆班骓蝶萦草。坱霭韶容锁澹愁，青筐叶尽蚕应老。绿渚幽香生白蘋，差差小浪吹鱼鳞。王孙骑马有归意，林彩着空如细尘。安得人生各相守，烧船破栈休驰走。世上方应无别离，路傍更长千株柳。,
会昌丙寅丰岁歌,温庭筠,丙寅岁，休牛马，风如吹烟，日如渥赭。九重天子调天下，春绿将年到西野。西野翁，生儿童，门前好树青艹丰茸。艹丰茸单衣麦田路，村南娶妇桃花红。新姑车右及门柱，粉项韩凭双扇中。喜气自能成岁丰，农祥尔物来争功。,
齐宫,温庭筠,白马杂金饰，言从雕辇回。粉香随笑度，鬓态伴愁来。远水斜如剪，青莎绿似裁。所恨章华日，冉冉下层台。,
相和歌辞·懊恼曲,温庭筠,藕丝作线难胜针，蕊粉染黄那得深。玉白兰芳不相顾，倡楼一笑轻千金。莫言自古皆如此，健剑刜钟铅绕指。三秋庭绿尽迎霜，惟有荷花守红死。西江小吏朱斑轮，柳缕吐芽香玉春。两股金钗已相许，不令独作空城尘。悠悠楚水流如马，恨紫愁红满平野。野土千年怨不平，至今烧作鸯鸯瓦。,
洛阳,温庭筠,巩树先春雪满枝，上阳宫柳啭黄鹂。桓谭未便忘西笑，岂为长安有凤池。,
敷水小桃盛开因作,温庭筠,敷水小桥东，娟娟照露丛。所嗟非胜地，堪恨是春风。二月艳阳节，一枝惆怅红。定知留不住，,
雨中与李先生期垂钓先后相失，因作叠韵,温庭筠,隔石觅屐迹，西溪迷鸡啼。小鸟扰晓沼，犁泥齐低畦。,
春日雨（一作细雨）,温庭筠,细雨濛濛入绛纱，湖亭寒食孟珠家。南朝漫自称流品，宫体何曾为杏花。,
送人游淮海（一作宿友人池）,温庭筠,背樯灯色暗，宿客梦初成。半夜竹窗雨，满池荷叶声。簟凉秋閤思，木落故山情。明发又愁起，桂花溪水清。,
宿秦生（一作僧）山斋,温庭筠,衡巫路不同，结室在东峰。岁晚得支遁，夜寒逢戴颙。龛灯落叶寺，山雪隔林钟。行解无由发，曹溪欲施舂。,
送僧东游,温庭筠,师归旧山去，此别已凄然。灯影秋江寺，篷声夜雨船。鸥飞吴市外，麟卧晋陵前。若到东林社，谁人更问禅。,
送渤海王子归本国,温庭筠,疆理虽重海，车书本一家。盛勋归旧国，佳句在中华。定界分秋涨，开帆到曙霞。九门风月好，回首是天涯。,友情诗
早春浐水送友人,温庭筠,青门烟野外，渡浐送行人。鸭卧溪沙暖，鸠鸣社树春。残波青有石，幽草绿无尘。杨柳东风里，相看泪满巾。,
宿沣曲僧（一作精）舍,温庭筠,东郊和气新，芳霭远如尘。客舍停疲马，僧墙画故人。沃田桑景晚，平野菜花春。更想严家濑，微风荡白蘋。,
龙尾驿妇人图,温庭筠,慢笑开元有幸臣，直教天子到蒙尘。今来看画犹如此，何况亲逢绝世人。,
禁火日（第七句缺一字）,温庭筠,骀荡清明日，储胥小苑东。舞衫萱草绿，春鬓杏花红。马辔轻衔雪，车衣弱向风。□愁闻百舌，残睡正朦胧。,
观棋（一作段成式诗）,温庭筠,闲对楸枰倾一壶，黄华坪上几成卢。他时谒帝铜龙水，便赌宣城太守无。,
湘东宴曲,温庭筠,湘东夜宴金貂人，楚女含情娇翠嚬。玉管将吹插钿带，锦囊斜拂双麒麟。重城漏断孤帆去，唯恐琼签报天曙。万户沈沈碧树圆，云飞雨散知何处。欲上香车俱脉脉，清歌响断银屏隔。堤外红尘蜡炬归，楼前澹月连江白。,
惜春词,温庭筠,百舌问花花不语，低回似恨横塘雨。蜂争粉蕊蝶分香，不似垂杨惜金缕。愿君留得长妖韶，莫逐东风还荡摇。秦女含嚬向烟月，愁红带露空迢迢。,描写春天
寒食日作,温庭筠,红深绿暗径相交，抱暖含芳披紫袍。彩索平时墙婉娩，轻球落处晚寥梢，窗中草色妒鸡卵，盘上芹泥憎燕巢。自有玉楼春意在，不能骑马度烟郊。,寒食节
李羽处士寄新酝走笔戏酬,温庭筠,高谈有伴还成薮，沉醉无期即是乡。已恨流莺欺谢客，更将浮蚁与刘郎。檐前柳色分张绿，窗外花枝借助香。所恨玳筵红烛夜，草玄寥落近回塘。,
赠袁司录,温庭筠,一朝辞满有心期，花发杨园雪压枝。刘尹故人谙往事，谢郎诸弟得新知。金钗醉就胡姬画，玉管闲留洛客吹。记得襄阳耆旧语，不堪风景岘山碑。,
杂曲歌辞·达摩支,温庭筠,捣麝成尘香不灭，拗莲作寸丝难绝。红泪文姬洛水春，白头苏武天山雪。君不见无愁高纬花漫漫，漳浦宴馀清露寒。一旦臣僚共囚虏，欲吹羌管先汍澜。旧臣头鬓霜华早，可惜雄心醉中老。万古春归梦不归，邺城风雨连天草。,
晚春,韩愈,草木知春不久归，百般红紫斗芳菲。杨花榆荚无才思，惟解漫天作雪飞。,描写春天，哲理诗
晚春,韩愈,谁收春色将归去，慢绿妖红半不存。榆荚只能随柳絮，等闲撩乱走空园。,哲理诗
春雪,韩愈,片片驱鸿急，纷纷逐吹斜。到江还作水，著树渐成花。越喜飞排瘴，胡愁厚盖砂。兼云封洞口，助月照天涯。暝见迷巢鸟，朝逢失辙车。呈丰尽相贺，宁止力耕家。,
春雪,韩愈,看雪乘清旦，无人坐独谣。拂花轻尚起，落地暖初销。已讶陵歌扇，还来伴舞腰。洒篁留密节，著柳送长条。入镜鸾窥沼，行天马度桥。遍阶怜可掬，满树戏成摇。江浪迎涛日，风毛纵猎朝。弄闲时细转，争急忽惊飘。城险疑悬布，砧寒未捣绡。莫愁阴景促，夜色自相饶。,
春雪,韩愈,新年都未有芳华，二月初惊见草芽。白雪却嫌春色晚，故穿庭树作飞花。,描写春天，描写雪
听颖师弹琴,韩愈,昵昵儿女语，恩怨相尔汝。划然变轩昂，勇士赴敌场。浮云柳絮无根蒂，天地阔远随飞扬。喧啾百鸟群，忽见孤凤凰。跻攀分寸不可上，失势一落千丈强。嗟余有两耳，未省听丝篁。自闻颖师弹，起坐在一旁。推手遽止之，湿衣泪滂滂。颖乎尔诚能，无以冰炭置我肠。,
山石,韩愈,山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂度置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风生衣。人生如此自可乐，岂必局促为人鞿。嗟哉吾党二三子，安得至老不更归。,唐诗三百首
石鼓歌,韩愈,张生手持石鼓文，劝我试作石鼓歌。少陵无人谪仙死，才薄将奈石鼓何。周纲凌迟四海沸，宣王愤起挥天戈。大开明堂受朝贺，诸侯剑珮鸣相磨。蒐于岐阳骋雄俊，万里禽兽皆遮罗。镌功勒成告万世，凿石作鼓隳嵯峨。从臣才艺咸第一，拣选撰刻留山阿。雨淋日灸野火燎，鬼物守护烦撝呵。公从何处得纸本，毫发尽备无差讹。辞严义密读难晓，字体不类隶与蝌。年深岂免有缺画，快剑斫断生蛟鼍。鸾翔凤翥众仙下，珊瑚碧树交枝柯。金绳铁索锁纽壮，古鼎跃水龙腾梭。陋儒编诗不收入，二雅褊迫无委蛇。孔子西行不到秦，掎摭星宿遗羲娥。嗟余好古生苦晚，对此涕泪双滂沱。忆昔初蒙博士征，其年始改称元和。故人从军在右辅，为我度量掘臼科。濯冠沐浴告祭酒，如此至宝存岂多。毡包席裹可立致，十鼓只载数骆驼。荐诸太庙比郜鼎，光价岂止百倍过。圣恩若许留太学，诸生讲解得切磋。观经鸿都尚填咽，坐见举国来奔波。剜苔剔藓露节角，安置妥帖平不颇。大厦深檐与盖覆，经历久远期无佗。中朝大官老于事，讵肯感激徒婩婀。牧童敲火牛砺角，谁复著手为摩挲。日销月铄就埋没，六年西顾空吟哦。羲之俗书趁姿媚，数纸尚可博白鹅。继周八代争战罢，无人收拾理则那。方今太平日无事，柄任儒术崇丘轲。安能以此尚论列，愿借辩口如悬河。石鼓之歌止于此，呜呼吾意其蹉跎。,唐诗三百首
谒衡岳庙遂宿岳寺题门楼,韩愈,五岳祭秩皆三公，四方环镇嵩当中。火维地荒足妖怪，天假神柄专其雄。喷云泄雾藏半腹，虽有绝顶谁能穷？我来正逢秋雨节，阴气晦昧无清风。潜心默祷若有应，岂非正直能感通！须臾静扫众峰出，仰见突兀撑青空。紫盖连延接天柱，石廪腾掷堆祝融。森然魄动下马拜，松柏一径趋灵宫。粉墙丹柱动光彩，鬼物图画填青红。升阶伛偻荐脯酒，欲以菲薄明其衷。庙令老人识神意，睢盱侦伺能鞠躬。手持杯珓导我掷，云此最吉余难同。窜逐蛮荒幸不死，衣食才足甘长终。侯王将相望久绝，神纵欲福难为功。夜投佛寺上高阁，星月掩映云曈昽。猿鸣钟动不知曙，杲杲寒日生于东。,唐诗三百首
八月十五夜赠张功曹,韩愈,纤云四卷天无河，清风吹空月舒波。沙平水息声影绝，一杯相属君当歌。君歌声酸辞且苦，不能听终泪如雨。洞庭连天九疑高，蛟龙出没猩鼯号。十生九死到官所，幽居默默如藏逃。下床畏蛇食畏药，海气湿蛰熏腥臊。昨者州前捶大鼓，嗣皇继圣登夔皋。赦书一日行万里，罪从大辟皆除死。迁者追回流者还，涤瑕荡垢清朝班。州家申名使家抑，坎轲只得移荆蛮。判司卑官不堪说，未免捶楚尘埃间。同时辈流多上道，天路幽险难追攀。君歌且休听我歌，我歌今与君殊科。一年明月今宵多，人生由命非由他。有酒不饮奈明何。,中秋节，唐诗三百首
调张籍,韩愈,李杜文章在，光焰万丈长。不知群儿愚，那用故谤伤。蚍蜉撼大树，可笑不自量。伊我生其后，举颈遥相望。夜梦多见之，昼思反微茫。徒观斧凿痕，不瞩治水航。想当施手时，巨刃磨天扬。垠崖划崩豁，乾坤摆雷硠。惟此两夫子，家居率荒凉。帝欲长吟哦，故遣起且僵。剪翎送笼中，使看百鸟翔。平生千万篇，金薤垂琳琅。仙官敕七丁，雷电下取将。流落人间者，太山一毫芒。我愿生两翅，捕逐出八荒。精诚忽交通，百怪入我肠。刺手拔鲸牙，举瓢酌天浆。腾身跨汗漫，不著织女襄。顾语地上友，经营无太忙。乞君飞霞佩，与我高颉颃。,
湘中,韩愈,猿愁鱼踊水翻波，自古流传是汨罗。蘋藻满盘无处奠，空闻渔父扣舷歌。,
古意,韩愈,太华峰头玉井莲，开花十丈藕如船。冷比雪霜甘比蜜，一片入口沈痾痊。我欲求之不惮远，青壁无路难夤缘。安得长梯上摘实，下种七泽根株连。,
雉带箭,韩愈,原头火烧静兀兀，野雉畏鹰出复没。将军欲以巧伏人，盘马弯弓惜不发。地形渐窄观者多，雉惊弓满劲箭加。冲人决起百馀尺，红翎白镞相倾斜。将军仰笑军吏贺，五色离披马前堕。,
游太平公主山庄,韩愈,公主当年欲占春，故将台榭押城闉。欲知前面花多少，直到南山不属人。,
早春呈水部张十八员外,韩愈,天街小雨润如酥，草色遥看近却无。最是一年春好处，绝胜烟柳满皇都。,描写春天，描写雨，描写柳，初中
李花赠张十一署,韩愈,江陵城西二月尾，花不见桃惟见李。风揉雨练雪羞比，波涛翻空杳无涘。君知此处花何似，白花倒烛天夜明，群鸡惊鸣官吏起。金乌海底初飞来，朱辉散射青霞开。迷魂乱眼看不得，照耀万树繁如堆。念昔少年著游燕，对花岂省曾辞杯。自从流落忧感集，欲去未到先思回。只今四十已如此，后日更老谁论哉。力携一尊独就醉，不忍虚掷委黄埃。,
杂诗,韩愈,古史散左右，诗书置后前。岂殊蠹书虫，生死文字间。古道自愚蠢，古言自包缠。当今固殊古，谁与为欣欢。独携无言子，共升昆仑颠。长风飘襟裾，遂起飞高圆。下视禹九州，一尘集豪端。遨嬉未云几，下已亿万年。向者夸夺子，万坟厌其巅。惜哉抱所见，白黑未及分。慷慨为悲咤，泪如九河翻。指摘相告语，虽还今谁亲。翩然下大荒，被发骑骐驎。,
次潼关先寄张十二阁老使君,韩愈,荆山已去华山来，日出潼关四扇开。刺史莫辞迎候远，相公亲破蔡州回。,
同水部张员外籍曲江春游，寄白二十二舍人,韩愈,漠漠轻阴晚自开，青天白日映楼台。曲江水满花千树，有底忙时不肯来。,
南山诗,韩愈,吾闻京城南，兹惟群山囿。东西两际海，巨细难悉究。山经及地志，茫昧非受授。团辞试提挈，挂一念万漏。欲休谅不能，粗叙所经觏。尝升崇丘望，戢戢见相凑。晴明出棱角，缕脉碎分绣。蒸岚相澒洞，表里忽通透。无风自飘簸，融液煦柔茂。横云时平凝，点点露数岫。天空浮修眉，浓绿画新就。孤撑有巉绝，海浴褰鹏噣。春阳潜沮洳，濯濯吐深秀。岩峦虽嵂崒，软弱类含酎。夏炎百木盛，荫郁增埋覆。神灵日歊歔，云气争结构。秋霜喜刻轹，磔卓立癯瘦。参差相叠重，刚耿陵宇宙。冬行虽幽墨，冰雪工琢镂。新曦照危峨，亿丈恒高袤。明昏无停态，顷刻异状候。西南雄太白，突起莫间簉。藩都配德运，分宅占丁戊。逍遥越坤位，诋讦陷乾窦。空虚寒兢兢，风气较搜漱。朱维方烧日，阴霰纵腾糅。昆明大池北，去觌偶晴昼。绵联穷俯视，倒侧困清沤。微澜动水面，踊跃躁猱狖。惊呼惜破碎，仰喜呀不仆。前寻径杜墅，岔蔽毕原陋。崎岖上轩昂，始得观览富。行行将遂穷，岭陆烦互走。勃然思坼裂，拥掩难恕宥。巨灵与夸蛾，远贾期必售。还疑造物意，固护蓄精祐。力虽能排斡，雷电怯呵诟。攀缘脱手足，蹭蹬抵积甃。茫如试矫首，堛塞生怐愗。威容丧萧爽，近新迷远旧。拘官计日月，欲进不可又。因缘窥其湫，凝湛閟阴兽。鱼虾可俯掇，神物安敢寇。林柯有脱叶，欲堕鸟惊救。争衔弯环飞，投弃急哺鷇。旋归道回睨，达枿壮复奏。吁嗟信奇怪，峙质能化贸。前年遭谴谪，探历得邂逅。初从蓝田入，顾盻劳颈脰。时天晦大雪，泪目苦矇瞀。峻涂拖长冰，直上若悬溜。褰衣步推马，颠蹶退且复。苍黄忘遐睎，所瞩才左右。杉篁咤蒲苏，杲耀攒介胄。专心忆平道，脱险逾避臭。昨来逢清霁，宿愿忻始副。峥嵘跻冢顶，倏闪杂鼯鼬。前低划开阔，烂漫堆众皱。或连若相从，或蹙若相斗。或妥若弭伏，或竦若惊雊。或散若瓦解，或赴若辐凑。或翩若船游，或决若马骤。或背若相恶，或向若相佑。或乱若抽笋，或嵲若注灸。或错若绘画，或缭若篆籀。或罗若星离，或蓊若云逗。或浮若波涛，或碎若锄耨。或如贲育伦，赌胜勇前购。先强势已出，后钝嗔g譳。或如帝王尊，丛集朝贱幼。虽亲不亵狎，虽远不悖谬。或如临食案，肴核纷饤饾。又如游九原，坟墓包椁柩。或累若盆罂，或揭若è豆。或覆若曝鳖，或颓若寝兽。或蜿若藏龙，或翼若搏鹫。或齐若友朋，或随若先后。或迸若流落，或顾若宿留。或戾若仇雠，或密若婚媾。或俨若峨冠，或翻若舞袖。或屹若战阵，或围若蒐狩。或靡然东注，或偃然北首。或如火熹焰，或若气饙馏。或行而不辍，或遗而不收。或斜而不倚，或弛而不彀。或赤若秃鬝，或熏若柴槱。或如龟拆兆，或若卦分繇。或前横若剥，或后断若姤。延延离又属，夬夬叛还遘。喁喁鱼闯萍，落落月经宿。誾誾树墙垣，巘巘驾库厩。参参削剑戟，焕焕衔莹琇。敷敷花披萼，jj屋摧霤。悠悠舒而安，兀兀狂以狃。超超出犹奔，蠢蠢骇不懋。大哉立天地，经纪肖营腠。厥初孰开张，黾勉谁劝侑。创兹朴而巧，戮力忍劳疚。得非施斧斤，无乃假诅咒。鸿荒竟无传，功大莫酬僦。尝闻于祠官，芬苾降歆嗅。斐然作歌诗，惟用赞报酭。,
青青水中蒲三首,韩愈,青青水中蒲，下有一双鱼。君今上陇去，我在与谁居。青青水中蒲，长在水中居。寄语浮萍草，相随我不如。青青水中蒲，叶短不出水。妇人不下堂，行子在万里。,思念诗
华山女,韩愈,街东街西讲佛经，撞钟吹螺闹宫庭。广张罪福资诱胁，听众狎恰排浮萍。黄衣道士亦讲说，座下寥落如明星。华山女儿家奉道，欲驱异教归仙灵。洗妆拭面著冠帔，白咽红颊长眉青。遂来升座演真诀，观门不许人开扃。不知谁人暗相报，訇然振动如雷霆。扫除众寺人迹绝，骅骝塞路连辎輧。观中人满坐观外，后至无地无由听。抽簪脱钏解环佩，堆金叠玉光青荧。天门贵人传诏召，六宫愿识师颜形。玉皇颔首许归去，乘龙驾鹤来青冥。豪家少年岂知道，来绕百匝脚不停。云窗雾阁事恍惚，重重翠幕深金屏。仙梯难攀俗缘重，浪凭青鸟通丁宁。,
古风,韩愈,今日曷不乐，幸时不用兵。无曰既蹙矣，乃尚可以生。彼州之赋，去汝不顾。此州之役，去我奚适。一邑之水，可走而违。天下汤汤，曷其而归。好我衣服，甘我饮食。无念百年，聊乐一日。,
示儿,韩愈,始我来京师，止携一束书。辛勤三十年，以有此屋庐。此屋岂为华，于我自有余。中堂高且新，四时登牢蔬。前荣馔宾亲，冠婚之所于。庭内无所有，高树八九株。有藤娄络之，春华夏阴敷。东堂坐见山，云风相吹嘘。松果连南亭，外有瓜芋区。西偏屋不多，槐榆翳空虚。山鸟旦夕鸣，有类涧谷居。主妇治北堂，膳服适戚疏。恩封高平君，子孙从朝裾。开门问谁来，无非卿大夫。不知官高卑，玉带悬金鱼。问客之所为，峨冠讲唐虞。酒食罢无为，棋槊以相娱。凡此座中人，十九持钧枢。又问谁与频，莫与张樊如。来过亦无事，考评道精粗。跹跹媚学子，墙屏日有徒。以能问不能，其蔽岂可祛。嗟我不修饰，事与庸人俱。安能坐如此，比肩于朝儒。诗以示儿曹，其无迷厥初。,
猛虎行,韩愈,猛虎虽云恶，亦各有匹侪。群行深谷间，百兽望风低。身食黄熊父，子食赤豹麛。择肉于熊罴，肯视兔与狸。正昼当谷眠，眼有百步威。自矜无当对，气性纵以乖。朝怒杀其子，暮还飧其妃。匹侪四散走，猛虎还孤栖。狐鸣门四旁，乌鹊从噪之。出逐猴入居，虎不知所归。谁云猛虎恶，中路正悲啼。豹来衔其尾，熊来攫其颐。猛虎死不辞，但惭前所为。虎坐无助死，况如汝细微。故当结以信，亲当结以私。亲故且不保，人谁信汝为。,
记梦,韩愈,夜梦神官与我言，罗缕道妙角与根。挈携陬维口澜翻，百二十刻须臾间。我听其言未云足，舍我先度横山腹。我徒三人共追之，一人前度安不危。我亦平行蹋乔亢虚亢，神完骨蹻脚不掉。侧身上视溪谷盲，杖撞玉版声彭。>神官见我开颜笑，前对一人壮非少。石坛坡陀可坐卧，我手承颏肘拄座。隆楼杰阁磊嵬高，天风飘飘吹我过。壮非少者哦七言，六字常语一字难。我以指撮白玉丹，行且咀噍行诘盘。口前截断第二句，绰虐顾我颜不欢。乃知仙人未贤圣，护短凭愚邀我敬。我能屈曲自世间，安能从汝巢神山。,
双鸟诗,韩愈,双鸟海外来，飞飞到中州。一鸟落城市，一鸟集岩幽。不得相伴鸣，尔来三千秋。两鸟各闭口，万象衔口头。春风卷地起，百鸟皆飘浮。两鸟忽相逢，百日鸣不休。有耳聒皆聋，有口反自羞。百舌旧饶声，从此恒低头。得病不呻唤，泯默至死休。雷公告天公，百物须膏油。自从两鸟鸣，聒乱雷声收。鬼神怕嘲咏，造化皆停留。草木有微情，挑抉示九州。虫鼠诚微物，不堪苦诛求。不停两鸟鸣，百物皆生愁。不停两鸟鸣，自此无春秋。不停两鸟鸣，日月难旋輈。不停两鸟鸣，大法失九畴。周公不为公，孔丘不为丘。天公怪两鸟，各捉一处囚。百虫与百鸟，然后鸣啾啾。两鸟既别处，闭声省愆尤。朝食千头龙，暮食千头牛。朝饮河生尘，暮饮海绝流。还当三千秋，更起鸣相酬。,
忽忽,韩愈,忽忽乎余未知生之为乐也，愿脱去而无因。安得长翮大翼如云生我身，乘风振奋出六合。绝浮尘，死生哀乐两相弃，是非得失付闲人。,
寄卢仝,韩愈,玉川先生洛城里，破屋数间而已矣。一奴长须不裹头，一婢赤脚老无齿。辛勤奉养十余人，上有慈亲下妻子。先生结发憎俗徒，闭门不出动一纪。至今邻僧乞米送，仆忝县尹能不耻。俸钱供给公私余，时致薄少助祭祀。劝参留守谒大尹，言语才及辄掩耳。水北山人得名声，去年去作幕下士。水南山人又继往，鞍马仆从塞闾里。少室山人索价高，两以谏官征不起。彼皆刺口论世事，有力未免遭驱使。先生事业不可量，惟用法律自绳己。春秋三传束高阁，独抱遗经穷终始。往年弄笔嘲同异，怪辞惊众谤不已。近来自说寻坦途。犹上虚空跨绿駬。去年生儿名添丁，意令与国充耘耔。国家丁口连四海，岂无农夫亲耒耜。先生抱才终大用，宰相未许终不仕。假如不在陈力列，立言垂范亦足恃。苗裔当蒙十世宥，岂谓贻厥无基阯。故知忠孝生天性，洁身乱伦定足拟。昨晚长须来下状，隔墙恶少恶难似。每骑屋山下窥阚，浑舍惊怕走折趾。凭依婚媾欺官吏，不信令行能禁止。先生受屈未曾语，忽此来告良有以。嗟我身为赤县令，操权不用欲何俟。立召贼曹呼伍伯，尽取鼠辈尸诸市。先生又遣长须来，如此处置非所喜。况又时当长养节，都邑未可猛政理。先生固是余所畏，度量不敢窥涯涘。放纵是谁之过欤，效尤戮仆愧前史。买羊沽酒谢不敏，偶逢明月曜桃李。先生有意许降临，更遣长须致双鲤。,
符读书城南,韩愈,木之就规矩，在梓匠轮舆。人之能为人，由腹有诗书。诗书勤乃有，不勤腹空虚。欲知学之力，贤愚同一初。由其不能学，所入遂异闾。两家各生子，提孩巧相如。少长聚嬉戏，不殊同队鱼。年至十二三，头角稍相疏。二十渐乖张，清沟映污渠。三十骨骼成，乃一龙一猪。飞黄腾踏去，不能顾蟾蜍。一为马前卒，鞭背生虫蛆。一为公与相，潭潭府中居。问之何因尔，学与不学欤。金璧虽重宝，费用难贮储。学问藏之身，身在则有余。君子与小人，不系父母且。不见公与相，起身自犁鉏。不见三公后，寒饥出无驴。文章岂不贵，经训乃菑畬。潢潦无根源，朝满夕已除。人不通古今，马牛而襟裾。行身陷不义，况望多名誉。时秋积雨霁，新凉入郊墟。灯火稍可亲，简编可卷舒。岂不旦夕念，为尔惜居诸。恩义有相夺，作诗劝踌躇。,
答张十一功曹,韩愈,山净江空水见沙，哀猿啼处两三家。筼筜竞长纤纤笋，踯躅闲开艳艳花。未报恩波知死所，莫令炎瘴送生涯。吟君诗罢看双鬓，斗觉霜毛一半加。,
岳阳楼别窦司直,韩愈,洞庭九州间，厥大谁与让。南汇群崖水，北注何奔放。潴为七百里，吞纳各殊状。自古澄不清，环混无归向。炎风日搜搅，幽怪多冗长。轩然大波起，宇宙隘而妨。巍峨拔嵩华，腾踔较健壮。声音一何宏，轰輵车万两。犹疑帝轩辕，张乐就空旷。蛟螭露笋簴，缟练吹组帐。鬼神非人世，节奏颇跌踼。阳施见夸丽，阴闭感凄怆。朝过宜春口，极北缺堤障。夜缆巴陵洲，丛芮才可傍。星河尽涵泳，俯仰迷下上。余澜怒不已，喧聒鸣瓮盎。明登岳阳楼，辉焕朝日亮。飞廉戢其威，清晏息纤纩。泓澄湛凝绿，物影巧相况。江豚时出戏，惊波忽荡漾。时当冬之孟，隙窍缩寒涨。前临指近岸，侧坐眇难望。涤濯神魂醒，幽怀舒以畅。主人孩童旧，握手乍忻怅。怜我窜逐归，相见得无恙。开筵交履舄，烂漫倒家酿。杯行无留停，高柱送清唱。中盘进橙栗，投掷倾脯酱。欢穷悲心生，婉娈不能忘。念昔始读书，志欲干霸王。屠龙破千金，为艺亦云亢。爱才不择行，触事得谗谤。前年出官由，此祸最无妄。公卿采虚名，擢拜识天仗。奸猜畏弹射，斥逐恣欺诳。新恩移府庭，逼侧厕诸将。于嗟苦驽缓，但惧失宜当。追思南渡时，鱼腹甘所葬。严程迫风帆，劈箭入高浪。颠沈在须臾，忠鲠谁复谅。生还真可喜，克己自惩创。庶从今日后，粗识得与丧。事多改前好，趣有获新尚。誓耕十亩田，不取万乘相。细君知蚕织，稚子已能饷。行当挂其冠，生死君一访。,
汴泗交流赠张仆射,韩愈,汴泗交流郡城角，筑场十步平如削。短垣三面缭逶迤，击鼓腾腾树赤旗。新秋朝凉未见日，公早结束来何为。分曹决胜约前定，百马攒蹄近相映。球惊杖奋合且离，红牛缨绂黄金羁。侧身转臂著马腹，霹雳应手神珠驰。超遥散漫两闲暇，挥霍纷纭争变化。发难得巧意气粗，欢声四合壮士呼。此诚习战非为剧，岂若安坐行良图。当今忠臣不可得，公马莫走须杀贼。,
嘲鼾睡,韩愈,澹师昼睡时，声气一何猥。顽飙吹肥脂，坑谷相嵬磊。雄哮乍咽绝，每发壮益倍。有如阿鼻尸，长唤忍众罪。马牛惊不食，百鬼聚相待。木枕十字裂，镜面生痱癗.铁佛闻皱眉，石人战摇腿。孰云天地仁，吾欲责真宰。幽寻虱搜耳，猛作涛翻海。太阳不忍明，飞御皆惰怠。乍如彭与黥，呼冤受菹醢。又如圈中虎，号疮兼吼馁。虽令伶伦吹，苦韵难可改。虽令巫咸招，魂爽难复在。何山有灵药，疗此愿与采。澹公坐卧时，长睡无不稳。吾尝闻其声，深虑五藏损。黄河弄濆薄，梗涩连拙鲧。南帝初奋槌，凿窍泄混沌。迥然忽长引，万丈不可忖。谓言绝于斯，继出方衮衮。幽幽寸喉中，草木森苯尊。盗贼虽狡狯，亡魂敢窥阃。鸿蒙总合杂，诡谲骋戾很。乍如斗呶呶，忽若怨恳恳。赋形苦不同，无路寻根本。何能堙其源，惟有土一畚。,
送文畅师北游,韩愈,昔在四门馆，晨有僧来谒。自言本吴人，少小学城阙。已穷佛根源，粗识事輗軏。挛拘屈吾真，戒辖思远发。荐绅秉笔徒，声誉耀前阀。从求送行诗，屡造忍颠蹶。今成十馀卷，浩汗罗斧钺。先生閟穷巷，未得窥剞劂。又闻识大道，何路补黥刖。出其囊中文，满听实清越。谓僧当少安，草序颇排讦。上论古之初，所以施赏罚。下开迷惑胸，窙豁劚株橛。僧时不听莹，若饮水救暍。风尘一出门，时日多如发。三年窜荒岭，守县坐深樾。征租聚异物，诡制怛巾袜。幽穷谁共语，思想甚含哕。昨来得京官，照壁喜见蝎。况逢旧亲识，无不比鹣蟩。长安多门户，吊庆少休歇。而能勤来过，重惠安可揭。当今圣政初，恩泽完i狘。胡为不自暇，飘戾逐鹯鷢。仆射领北门，威德压胡羯。相公镇幽都，竹帛烂勋伐。酒场舞闺姝，猎骑围边月。开张箧中宝，自可得津筏。从兹富裘马，宁复茹藜蕨。余期报恩后，谢病老耕垡。庇身指蓬茅，逞志纵猃猲。僧还相访来，山药煮可掘。,
永贞行,韩愈,君不见太皇谅阴未出令，小人乘时偷国柄。北军百万虎与貔，天子自将非他师。一朝夺印付私党，懔懔朝士何能为。狐鸣枭噪争署置，睗睒跳踉相妩媚。夜作诏书朝拜官，超资越序曾无难。公然白日受贿赂，火齐磊落堆金盘。元臣故老不敢语，昼卧涕泣何汍澜。董贤三公谁复惜，侯景九锡行可叹。国家功高德且厚，天位未许庸夫干。嗣皇卓荦信英主，文如太宗武高祖。膺图受禅登明堂，共流幽州鲧死羽。四门肃穆贤俊登，数君匪亲岂其朋。郎官清要为世称，荒郡迫野嗟可矜。湖波连天日相腾，蛮俗生梗瘴疠烝。江氛岭祲昏若凝，一蛇两头见未曾。怪鸟鸣唤令人憎，蛊虫群飞夜扑灯。雄虺毒螫堕股肱，食中置药肝心崩。左右使令诈难凭，慎勿浪信常兢兢。吾尝同僚情可胜，具书目见非妄征，嗟尔既往宜为惩。,
忆昨行和张十一,韩愈,忆昨夹钟之吕初吹灰，上公礼罢元侯回。车载牲牢瓮舁酒，并召宾客延邹枚。腰金首翠光照耀，丝竹迥发清以哀。青天白日花草丽，玉斝屡举倾金罍。张君名声座所属，起舞先醉长松摧。宿酲未解旧痁作，深室静卧闻风雷。自期殒命在春序，屈指数日怜婴孩。危辞苦语感我耳，泪落不掩何漼漼。念昔从君渡湘水，大帆夜划穷高桅。阳山鸟路出临武，驿马拒地驱频隤。践蛇茹蛊不择死，忽有飞诏从天来。伾文未揃崖州炽，虽得赦宥恒愁猜。近者三奸悉破碎，羽窟无底幽黄能。眼中了了见乡国，知有归日眉方开。今君纵署天涯吏，投檄北去何难哉。无妄之忧勿药喜，一善自足禳千灾。头轻目朗肌骨健，古剑新劚磨尘埃。殃消祸散百福并，从此直至耇与鲐。嵩山东头伊洛岸，胜事不假须穿栽。君当先行我待满，沮溺可继穷年推。,
夜歌,韩愈,静夜有清光，闲堂仍独息。念身幸无恨，志气方自得。乐哉何所忧，所忧非我力。,
赴江陵途中，寄赠王二十补阙、李十一拾遗、,韩愈,孤臣昔放逐，血泣追愆尤。汗漫不省识，恍如乘桴浮。或自疑上疏，上疏岂其由。是年京师旱，田亩少所收。上怜民无食，征赋半已休。有司恤经费，未免烦征求。富者既云急，贫者固已流。传闻闾里间，赤子弃渠沟。持男易斗粟，掉臂莫肯酬。我时出衢路，饿者何其稠。亲逢道边死，伫立久咿嚘。归舍不能食，有如鱼中钩。适会除御史，诚当得言秋。拜疏移閤门，为忠宁自谋。上陈人疾苦，无令绝其喉。下陈畿甸内，根本理宜优。积雪验丰熟，幸宽待蚕麰。天子恻然感，司空叹绸缪。谓言即施设，乃反迁炎州。同官尽才俊，偏善柳与刘。或虑语言泄，传之落冤雠。二子不宜尔，将疑断还不。中使临门遣，顷刻不得留。病妹卧床褥，分知隔明幽。悲啼乞就别，百请不颔头。弱妻抱稚子，出拜忘惭羞。黾勉不回顾，行行诣连州。朝为青云士，暮作白头囚。商山季冬月，冰冻绝行輈。春风洞庭浪，出没惊孤舟。逾岭到所任，低颜奉君侯。酸寒何足道，随事生疮疣。远地触途异，吏民似猿猴。生狞多忿很，辞舌纷嘲啁。白日屋檐下，双鸣斗鸺鶹。有蛇类两首，有蛊群飞游。穷冬或摇扇，盛夏或重裘。飓起最可畏，訇哮簸陵丘。雷霆助光怪，气象难比侔。疠疫忽潜遘，十家无一瘳。猜嫌动置毒，对案辄怀愁。前日遇恩赦，私心喜还忧。果然又羁絷，不得归锄耰。此府雄且大，腾凌尽戈矛。栖栖法曹掾，何处事卑陬。生平企仁义，所学皆孔周。早知大理官，不列三后俦。何况亲犴狱，敲搒发奸偷。悬知失事势，恐自罹罝罘。湘水清且急，凉风日修修。胡为首归路，旅泊尚夷犹。昨者京使至，嗣皇传冕旒。赫然下明诏，首罪诛共吺。复闻颠夭辈，峨冠进鸿畴。班行再肃穆，璜珮鸣琅璆。伫继贞观烈，边封脱兜鍪。三贤推侍从，卓荦倾枚邹。高议参造化，清文焕皇猷。协心辅齐圣，致理同毛輶。小雅咏鹿鸣，食苹贵呦呦。遗风邈不嗣，岂忆尝同裯。失志早衰换，前期拟蜉蝣。自从齿牙缺，始慕舌为柔。因疾鼻又塞，渐能等薰莸。深思罢官去，毕命依松楸。空怀焉能果，但见岁已遒。殷汤闵禽兽，解网祝蛛蝥。雷焕掘宝剑，冤氛消斗牛。兹道诚可尚，谁能借前筹。殷勤答吾友，明月非暗投。,
桃源图,韩愈,神仙有无何渺茫，桃源之说诚荒唐。流水盘回山百转，生绡数幅垂中堂。武陵太守好事者，题封远寄南宫下。南宫先生忻得之，波涛入笔驱文辞。文工画妙各臻极，异境恍惚移于斯。架岩凿谷开宫室，接屋连墙千万日。嬴颠刘蹶了不闻，地坼天分非所恤。种桃处处惟开花。川原近远蒸红霞。初来犹自念乡邑，岁久此地还成家。渔舟之子来何所，物色相猜更问语。大蛇中断丧前王，群马南渡开新主。听终辞绝共凄然，自说经今七百年。当时万事皆眼见，不知几许犹流传。争持酒食来相馈，礼数不同樽俎异。月明伴宿玉堂空，骨冷魂清无梦寐。夜半金鸡啁哳鸣，火轮飞出客心惊。人间有累不可住，依然离别难为情。船开棹进一回顾，万里苍苍烟水暮。世俗宁知伪与真，至今传者武陵人。,
杏花,韩愈,居邻北郭古寺空，杏花两株能白红。曲江满园不可到，看此宁避雨与风。二年流窜出岭外，所见草木多异同。冬寒不严地恒泄，阳气发乱无全功。浮花浪蕊镇长有，才开还落瘴雾中。山榴踯躅少意思，照耀黄紫徒为丛。鹧鸪钩輈猿叫歇，杳杳深谷攒青枫。岂如此树一来玩，若在京国情何穷。今旦胡为忽惆怅，万片飘泊随西东。明年更发应更好，道人莫忘邻家翁。,
送区弘南归,韩愈,穆昔南征军不归，虫沙猿鹤伏以飞。汹汹洞庭莽翠微，九疑镵天荒是非。野有象犀水贝玑，分散百宝人士稀。我迁于南日周围，来见者众莫依俙。爰有区子荧荧晖，观以彝训或从违。我念前人譬葑菲，落以斧引以纆徽。虽有不逮驱騑騑，或采于薄渔于矶。服役不辱言不讥，从我荆州来京畿。离其母妻绝因依，嗟我道不能自肥。子虽勤苦终何希，王都观阙双巍巍。腾蹋众骏事鞍鞿，佩服上色紫与绯。独子之节可嗟唏，母附书至妻寄衣。开书拆衣泪痕晞，虽不敕还情庶几。朝暮盘羞恻庭闱，幽房无人感伊威。人生此难馀可祈，子去矣时若发机。蜃沉海底气升霏，彩雉野伏朝扇翚。处子窈窕王所妃，苟有令德隐不腓。况今天子铺德威，蔽能者诛荐受禨。出送抚背我涕挥，行行正直慎脂韦。业成志树来颀颀，我当为子言天扉。,
落齿,韩愈,去年落一牙，今年落一齿。俄然落六七，落势殊未已。馀存皆动摇，尽落应始止。忆初落一时，但念豁可耻。及至落二三，始忧衰即死。每一将落时，懔懔恒在已。叉牙妨食物，颠倒怯漱水。终焉舍我落，意与崩山比。今来落既熟，见落空相似。馀存二十馀，次第知落矣。倘常岁落一，自足支两纪。如其落并空，与渐亦同指。人言齿之落，寿命理难恃。我言生有涯，长短俱死尔。人言齿之豁，左右惊谛视。我言庄周云，水雁各有喜。语讹默固好，嚼废软还美。因歌遂成诗，持用诧妻子。,
宿龙宫滩,韩愈,浩浩复汤汤，滩声抑更扬。奔流疑激电，惊浪似浮霜。梦觉灯生晕，宵残雨送凉。如何连晓语，一半是思乡。,
元和圣德诗,韩愈,皇帝即阼，物无违拒。曰旸而旸，曰雨而雨。维是元年，有盗在夏。欲覆其州，以踵近武。皇帝曰嘻，岂不在我。负鄙为艰，纵则不可。出师征之，其众十旅。军其城下，告以福祸。腹败枝披，不敢保聚。掷首陴外，降幡夜竖。疆外之险，莫过蜀土。韦皋去镇，刘辟守后。血人于牙，不肯吐口。开库啖士，曰随所取。汝张汝弓，汝鼓汝鼓。汝为表书，求我帅汝。事始上闻，在列咸怒。皇帝曰然，嗟远士女。苟附而安，则且付与。读命于庭，出节少府。朝发京师，夕至其部。辟喜谓党，汝振而伍。蜀可全有，此不当受。万牛脔炙，万瓮行酒。以锦缠股，以红帕首。有恇其凶，有饵其诱。其出穰穰，队以万数。遂劫东川，遂据城阻。皇帝曰嗟，其又可许。爰命崇文，分卒禁御。有安其驱，无暴我野。日行三十，徐壁其右。辟党聚谋，鹿头是守。崇文奉诏，进退规矩。战不贪杀，擒不滥数。四方节度，整兵顿马。上章请讨，俟命起坐。皇帝曰嘻，无汝烦苦。荆并洎梁，在国门户。出师三千，各选尔丑。四军齐作，殷其如阜。或拔其角，或脱其距。长驱洋洋，无有龃龉。八月壬午，辟弃城走。载妻与妾，包裹稚乳。是日崇文，入处其宇。分散逐捕，搜原剔薮。辟穷见窘，无地自处。俯视大江，不见洲渚。遂自颠倒，若杵投臼。取之江中，枷脰械手。妇女累累，啼哭拜叩。来献阙下，以告庙社。周示城市，咸使观睹。解脱挛索，夹以砧斧。婉婉弱子，赤立伛偻。牵头曳足，先断腰膂。次及其徒，体骸撑拄。末乃取辟，骇汗如写。挥刀纷纭，争刌脍脯。优赏将吏，扶珪缀组。帛堆其家，粟塞其庾。哀怜阵没，廪给孤寡。赠官封墓，周匝宏溥。经战伐地，宽免租簿。施令酬功，急疾如火。天地中间，莫不顺序。幽恒青魏，东尽海浦。南至徐蔡，区外杂虏。怛威赧德，踧踖蹈舞。掉弃兵革，私习簋簠。来请来觐，十百其耦。皇帝曰吁，伯父叔舅。各安尔位，训厥甿亩。正月元日，初见宗祖。躬执百礼，登降拜俯。荐于新宫，视瞻梁梠。戚见容色，泪落入俎。侍祠之臣，助我恻楚。乃以上辛，于郊用牡。除于国南，鳞笋毛簴。庐幕周施，开揭磊砢。兽盾腾拏，圆坛帖妥。天兵四罗，旂常婀娜。驾龙十二，鱼鱼雅雅。宵升于丘，奠璧献斝。众乐惊作，轰豗融冶。紫焰嘘呵，高灵下堕。群星从坐，错落侈哆。日君月妃，焕赫婐s。渎鬼濛鸿，岳祗嶪峨。饫沃膻芗，产祥降嘏。凤凰应奏，舒翼自拊。赤麟黄龙，逶陀结纠。卿士庶人，黄童白叟。踊跃欢呀，失喜噎欧。乾清坤夷，境落褰举。帝车回来，日正当午。幸丹凤门，大赦天下。涤濯刬磢，磨灭瑕垢。续功臣嗣，拔贤任耇。孩养无告，仁滂施厚。皇帝神圣，通达今古。听聪视明，一似尧禹。生知法式，动得理所。天锡皇帝，为天下主。并包畜养，无异细钜。亿载万年，敢有违者？皇帝俭勤，盥濯陶瓦。斥遣浮华，好此绨纻。敕戒四方，侈则有咎。天锡皇帝，多麦与黍。无召水旱，耗于雀鼠。亿载万年，有富无窭。皇帝正直，别白善否。擅命而狂，既翦既去。尽逐群奸，靡有遗侣。天锡皇帝，厖臣硕辅。博问遐观，以置左右。亿载万年，无敢余侮。皇帝大孝，慈祥悌友。怡怡愉愉，奉太皇后。浃于族亲，濡及九有。天锡皇帝，与天齐寿。登兹太平，无怠永久。亿载万年，为父为母。博士臣愈，职是训诂。作为歌诗，以配吉甫。,
杂曲歌辞·鸣雁行,韩愈,嗷嗷鸣雁鸣且飞，穷秋南去春北归。去寒就暖识所处，天长地阔栖息稀。风霜酸苦稻粱微，羽毛摧落身不肥。徘徊反顾群侣违，哀鸣欲下洲渚非。江南水阔朝云多，草长沙软无网罗，闲飞静集鸣相和。违忧怀息性匪他，凌风一举君谓何。,
送惠师,韩愈,惠师浮屠者，乃是不羁人。十五爱山水，超然谢朋亲。脱冠剪头发，飞步遗踪尘。发迹入四明，梯空上秋旻.遂登天台望，众壑皆嶙峋。夜宿最高顶，举头看星辰。光芒相照烛，南北争罗陈。兹地绝翔走，自然严且神。微风吹木石，澎湃闻韶钧。夜半起下视，溟波衔日轮。鱼龙惊踊跃，叫啸成悲辛。怪气或紫赤，敲磨共轮囷。金鸦既腾翥，六合俄清新。常闻禹穴奇，东去窥瓯闽。越俗不好古，流传失其真。幽踪邈难得，圣路嗟长堙。回临浙江涛，屹起高峨岷。壮志死不息，千年如隔晨。是非竟何有，弃去非吾伦。凌江诣庐岳，浩荡极游巡。崔崒没云表，陂陀浸湖沦。是时雨初霁，悬瀑垂天绅。前年往罗浮，步戛南海漘.大哉阳德盛，荣茂恒留春。鹏鶱堕长翮，鲸戏侧修鳞。自来连州寺，曾未造城闉。日携青云客，探胜穷崖滨。太守邀不去，群官请徒频。囊无一金资，翻谓富者贫。昨日忽不见，我令访其邻。奔波自追及，把手问所因。顾我却兴叹，君宁异于民。离合自古然，辞别安足珍。吾闻九疑好，夙志今欲伸。斑竹啼舜妇，清湘沈楚臣。衡山与洞庭，此固道所循。寻崧方抵洛，历华遂之秦。浮游靡定处，偶往即通津。吾言子当去，子道非吾遵。江鱼不池活，野鸟难笼驯。吾非西方教，怜子狂且醇。吾嫉惰游者，怜子愚且谆。去矣各异趣，何为浪沾巾。,
谁氏子,韩愈,非痴非狂谁氏子，去入王屋称道士。白头老母遮门啼，挽断衫袖留不止。翠眉新妇年二十，载送还家哭穿市。或云欲学吹凤笙，所慕灵妃媲萧史。又云时俗轻寻常，力行险怪取贵仕。神仙虽然有传说，知者尽知其妄矣。圣君贤相安可欺，乾死穷山竟何俟。呜呼余心诚岂弟，愿往教诲究终始。罚一劝百政之经，不从而诛未晚耳。谁其友亲能哀怜，写吾此诗持送似。,
月蚀诗效玉川子作,韩愈,"元和庚寅斗插子，月十四日三更中。森森万木夜僵立，寒气屃奰顽无风。月形如白盘，完完上天东。忽然有物来啖之，不知是何虫。如何至神物，遭此狼狈凶。星如撒沙出，攒集争强雄。油灯不照席，是夕吐焰如长虹。玉川子，涕泗下，中庭独行。念此日月者，为天之眼睛。此犹不自保，吾道何由行。尝闻古老言，疑是虾蟆精。径圆千里纳女腹，何处养女百丑形。杷沙脚手钝，谁使女解缘青冥。黄帝有四目，帝舜重其明。今天只两目，何故许食使偏盲。尧呼大水浸十日，不惜万国赤子鱼头生。女于此时若食日，虽食八九无嚵名。赤龙黑鸟烧口热，翎鬣倒侧相搪撑。婪酣大肚遭一饱，饥肠彻死无由鸣。后时食月罪当死，天罗磕匝何处逃汝刑。玉川子立于庭而言曰：地行贱臣仝，再拜敢告上天公。臣有一寸刃，可刳凶蟆肠。无梯可上天，天阶无由有臣踪。寄笺东南风，天门西北祈风通。丁宁附耳莫漏泄，薄命正值飞廉慵。东方青色龙，牙角何呀呀。从官百馀座，嚼啜烦官家。月蚀汝不知，安用为龙窟天河。赤鸟司南方，尾秃翅觰沙。月蚀于汝头，汝口开呀呀。虾蟆掠汝两吻过,忍学省事不以汝觜啄虾蟆。於菟蹲于西，旗旄卫毵ó。既从白帝祠，又食于蜡礼有加。忍令月被恶物食，枉于汝口插齿牙。乌龟怯奸，怕寒缩颈，以壳自遮。终令夸蛾抉汝出，卜师烧锥钻灼满板如星罗。此外内外官，琐细不足科。臣请悉扫除，慎勿许语令啾哗。并光全耀归我月，盲眼镜净无纤瑕。弊蛙拘送主府官，帝箸下腹尝其皤。依前使兔操杵臼，玉阶桂树闲婆娑。姮娥还宫室，太阳有室家。天虽高，耳属地。感臣赤心，使臣知意。虽无明言，潜喻厥旨。有气有形，皆吾赤子。虽忿大伤，忍杀孩稚。还汝月明，安行于次。尽释众罪，以蛙磔死。",
荐士,韩愈,周诗三百篇，雅丽理训诰。曾经圣人手，议论安敢到。五言出汉时，苏李首更号。东都渐瀰漫，派别百川导。建安能者七，卓荦变风操。逶迤抵晋宋，气象日凋耗。中间数鲍谢，比近最清奥。齐梁及陈隋，众作等蝉噪。搜春摘花卉，沿袭伤剽盗。国朝盛文章，子昂始高蹈。勃兴得李杜，万类困陵暴。后来相继生，亦各臻阃奥。有穷者孟郊，受材实雄骜。冥观洞古今，象外逐幽好。横空盘硬语，妥帖力排奡。敷柔肆纡馀，奋猛卷海潦。荣华肖天秀，捷疾逾响报。行身践规矩，甘辱耻媚灶。孟轲分邪正，眸子看了眊。杳然粹而清，可以镇浮躁，酸寒溧阳尉，五十几何耄。孜孜营甘旨，辛苦久所冒。俗流知者谁，指注竞嘲傲。圣皇索遗逸，髦士日登造。庙堂有贤相，爱遇均覆焘。况承归与张，二公迭嗟悼。青冥送吹嘘，强箭射鲁缟。胡为久无成，使以归期告。霜风破佳菊，嘉节迫吹帽。念将决焉去，感物增恋嫪。彼微水中荇，尚烦左右芼。鲁侯国至小，庙鼎犹纳郜。幸当择珉玉，宁有弃珪瑁。悠悠我之思，扰扰风中纛。上言愧无路，日夜惟心祷。鹤翎不天生，变化在啄菢。通波非难图，尺地易可漕。善善不汲汲，后时徒悔懊。救死具八珍，不如一箪犒。微诗公勿诮，恺悌神所劳。,
刘生诗,韩愈,生名师命其姓刘，自少轩轾非常俦。弃家如遗来远游，东走梁宋暨扬州。遂凌大江极东陬，洪涛舂天禹穴幽。越女一笑三年留，南逾横岭入炎州。青鲸高磨波山浮，怪魅炫曜堆蛟虬。山p讙噪猩猩游，毒气烁体黄膏流。问胡不归良有由，美酒倾水炙肥牛。妖歌慢舞烂不收，倒心回肠为青眸。千金邀顾不可酬，乃独遇之尽绸缪。瞥然一饷成十秋，昔须未生今白头。五管历遍无贤侯，回望万里还家羞。阳山穷邑惟猿猴，手持钓竿远相投。我为罗列陈前修，芟蒿斩蓬利锄耰。天星回环数才周，文学穰穰囷仓稠。车轻御良马力优，咄哉识路行勿休，往取将相酬恩雠。,
游青龙寺赠崔大补阙,韩愈,秋灰初吹季月管，日出卯南晖景短。友生招我佛寺行，正值万株红叶满。光华闪壁见神鬼，赫赫炎官张火伞。然云烧树火实骈，金乌下啄赪虬卵。魂翻眼倒忘处所，赤气冲融无间断。有如流传上古时，九轮照烛乾坤旱。二三道士席其间，灵液屡进玻黎碗。忽惊颜色变韶稚，却信灵仙非怪诞。桃源迷路竟茫茫，枣下悲歌徒纂纂。前年岭隅乡思发，踯躅成山开不算。去岁羁帆湘水明，霜枫千里随归伴。猿呼鼯啸鹧鸪啼，恻耳酸肠难濯浣。思君携手安能得，今者相从敢辞懒。由来钝騃寡参寻，况是儒官饱闲散。惟君与我同怀抱，锄去陵谷置平坦。年少得途未要忙，时清谏疏尤宜罕。何人有酒身无事，谁家多竹门可款。须知节候即风寒，幸及亭午犹妍暖。南山逼冬转清瘦，刻画圭角出崖窾。当忧复被冰雪埋，汲汲来窥戒迟缓。,
卢郎中云夫寄示送盘谷子诗两章，歌以和之,韩愈,昔寻李愿向盘谷，正见高崖巨壁争开张。是时新晴天井溢，谁把长剑倚太行。冲风吹破落天外，飞雨白日洒洛阳。东蹈燕川食旷野，有馈木蕨芽满筐。马头溪深不可厉，借车载过水入箱。平沙绿浪榜方口，雁鸭飞起穿垂杨。穷探极览颇恣横，物外日月本不忙。归来辛苦欲谁为，坐令再往之计堕眇芒。闭门长安三日雪，推书扑笔歌慨慷。旁无壮士遣属和，远忆卢老诗颠狂。开缄忽睹送归作，字向纸上皆轩昂。又知李侯竟不顾，方冬独入崔嵬藏。我今进退几时决，十年蠢蠢随朝行。家请官供不报答，何异雀鼠偷太仓。行抽手版付丞相，不等弹劾还耕桑。,
读东方朔杂事,韩愈,严严王母宫，下维万仙家。噫欠为飘风，濯手大雨沱。方朔乃竖子，骄不加禁诃。偷入雷电室，輷掉狂车。王母闻以笑，卫官助呀呀。不知万万人，生身埋泥沙。簸顿五山踣，流漂八维蹉。曰吾儿可憎，奈此狡狯何。方朔闻不喜，褫身络蛟蛇。瞻相北斗柄，两手自相挼。群仙急乃言，百犯庸不科。向观睥睨处，事在不可赦。欲不布露言，外口实喧哗。王母不得已，颜嚬口赍嗟。颔头可其奏，送以紫玉珂。方朔不惩创，挟恩更矜夸。诋欺刘天子，正昼溺殿衙。一旦不辞诀，摄身凌苍霞。,
芍药,韩愈,浩态狂香昔未逢，红灯烁烁绿盘笼。觉来独对情惊恐，身在仙宫第几重。,
归彭城,韩愈,天下兵又动，太平竟何时。訏谟者谁子，无乃失所宜。前年关中旱，闾井多死饥。去岁东郡水，生民为流尸。上天不虚应，祸福各有随。我欲进短策，无由至彤墀。刳肝以为纸，沥血以书辞。上言陈尧舜，下言引龙夔。言词多感激，文字少葳蕤。一读已自怪，再寻良自疑。食芹虽云美，献御固已痴。缄封在骨髓，耿耿空自奇。昨者到京城，屡陪高车驰。周行多俊异，议论无瑕疵。见待颇异礼，未能去毛皮。到口不敢吐，徐徐俟其巇。归来戎马间，惊顾似羁雌。连日或不语，终朝见相欺。乘闲辄骑马，茫茫诣空陂。遇酒即酩酊，君知我为谁。,
驽骥,韩愈,驽骀诚龌龊，市者何其稠。力小若易制，价微良易酬。渴饮一斗水，饥食一束刍。嘶鸣当大路，志气若有馀。骐骥生绝域，自矜无匹俦。牵驱入市门，行者不为留。借问价几何，黄金比嵩丘。借问行几何，咫尺视九州。饥食玉山禾，渴饮醴泉流。问谁能为御，旷世不可求。惟昔穆天子，乘之极遐游。王良执其辔，造父挟其輈。因言天外事，茫惚使人愁。驽骀谓骐骥，饿死余尔羞。有能必见用，有德必见收。孰云时与命，通塞皆自由。骐骥不敢言，低徊但垂头。人皆劣骐骥，共以驽骀优。喟余独兴叹，才命不同谋。寄诗同心子，为我商声讴。,
赠郑兵曹,韩愈,尊酒相逢十载前，君为壮夫我少年。尊酒相逢十载后，我为壮夫君白首。我材与世不相当，戢鳞委翅无复望。当今贤俊皆周行，君何为乎亦遑遑。杯行到君莫停手，破除万事无过酒。,
赠崔立之,韩愈,昔年十日雨，子桑苦寒饥。哀歌坐空室，不怨但自悲。其友名子舆，忽然忧且思。搴裳触泥水，裹饭往食之。入门相对语，天命良不疑。好事漆园吏，书之存雄词。千年事已远，二字情可推。我读此篇日，正当寒雪时。吾身固已困，吾友复何为。薄粥不足裹，深泥谅难驰。曾无子舆事，空赋子桑诗。,
贞女峡,韩愈,江盘峡束春湍豪，风雷战斗鱼龙逃。悬流轰轰射水府，一泻百里翻云涛。漂船摆石万瓦裂，咫尺性命轻鸿毛。,
赠徐州族侄,韩愈,我年十八九，壮气起胸中。作书献云阙，辞家逐秋蓬。岁时易迁次，身命多厄穷。一名虽云就，片禄不足充。今者复何事，卑栖寄徐戎。萧条资用尽，濩落门巷空。朝眠未能起，远怀方郁悰。击门者谁子，问言乃吾宗。自云有奇术，探妙知天工。既往怅何及，将来喜还通。期我语非佞，当为佐时雍。,
醉留东野,韩愈,昔年因读李白杜甫诗，长恨二人不相从。吾与东野生并世，如何复蹑二子踪。东野不得官，白首夸龙钟。韩子稍奸黠，自惭青蒿倚长松。低头拜东野，原得终始如駏蛩。东野不回头，有如寸筳撞巨钟。我愿身为云，东野变为龙。四方上下逐东野，虽有离别无由逢。,
短灯檠歌,韩愈,长檠八尺空自长，短檠二尺便且光。黄帘绿幕朱户闭，风露气入秋堂凉。裁衣寄远泪眼暗，搔头频挑移近床。太学儒生东鲁客，二十辞家来射策。夜书细字缀语言，两目眵昏头雪白。此时提携当案前，看书到晓那能眠。一朝富贵还自恣，长檠高张照珠翠。吁嗟世事无不然，墙角君看短檠弃。,
别赵子,韩愈,我迁于揭阳，君先揭阳居。揭阳去京华，其里万有余。不谓小郭中，有子可与娱。心平而行高，两通诗与书。婆娑海水南，簸弄明月珠。及我迁宜春，意欲携以俱。摆头笑且言，我岂不足欤。又奚为于北，往来以纷如。海中诸山中，幽子颇不无。相期风涛观，已久不可渝。又尝疑龙虾，果谁雄牙须。蚌蠃鱼鳖虫，瞿瞿以狙狙。识一已忘十，大同细自殊。欲一穷究之，时岁屡谢除。今子南且北，岂非亦有图。人心未尝同，不可一理区。宜各从所务，未用相贤愚。,
石鼎联句,韩愈,巧匠斫山骨，刳中事煎烹。--刘师服直柄未当权，塞口且吞声。--侯喜龙头缩菌蠢，豕腹涨彭亨。--轩辕弥明外苞干藓文，中有暗浪惊。--刘师服在冷足自安，遭焚意弥贞。--侯喜谬当鼎鼐间，妄使水火争。--轩辕弥明大似烈士胆，圆如战马缨。--刘师服上比香炉尖，下与镜面平。--侯喜秋瓜未落蒂，冻芋强抽萌。--轩辕弥明一块元气闭，细泉幽窦倾。--刘师服不值输写处，焉知怀抱清。--侯喜方当洪炉然，益见小器盈。--轩辕弥明睆睆无刃迹，团团类天成。--刘师服遥疑龟负图，出曝晓正晴。--侯喜旁有双耳穿，上有孤髻撑。或讶短尾铫，又似无足铛。--刘师服可惜寒食球，掷此傍路坑。--侯喜何当出灰灺，无计离瓶罂。--轩辕弥明陋质荷斟酌，狭中愧提擎。--刘师服岂能煮仙药，但未污羊羹。--侯喜形模妇女笑，度量儿童轻。--轩辕弥明徒示坚重性，不过升合盛。--刘师服傍似废毂仰，侧见折轴横。--侯喜时于蚯蚓窍，微作苍蝇鸣。--轩辕弥明以兹翻溢愆，实负任使诚。--刘师服常居顾盼地，敢有漏泄情。--侯喜宁依暖爇弊，不与寒凉并。--轩辕弥明区区徒自效，琐琐不足呈。--侯喜回旋但兀兀，开阖惟铿铿。--刘师服全胜瑚琏贵，空有口传名。岂比俎豆古，不为手所撜。--轩辕弥明磨砻去圭角，浸润著光精。愿君莫嘲诮，此物方施行。--轩辕弥明,
南内朝贺归呈同官,韩愈,薄云蔽秋曦，清雨不成泥。罢贺南内衙，归凉晓凄凄。绿槐十二街，涣散驰轮蹄。余惟戆书生，孤身无所赍。三黜竟不去，致官九列齐。岂惟一身荣，佩玉冠簪犀。滉荡天门高，著籍朝厥妻。文才不如人，行又无町畦。问之朝廷事，略不知东西。况于经籍深，岂究端与倪。君恩太山重，不见酬稗稊。所职事无多，又不自提撕。明庭集孔鸾，曷取于凫鹥。树以松与柏，不宜间蒿藜。婉娈自媚好，几时不见挤。贪食以忘躯，鲜不调盐醯。法吏多少年，磨淬出角圭。将举汝愆尤，以为己阶梯。收身归关东，期不到死迷。,
左迁至蓝关侄孙湘,韩愈,一封朝奏九重天，夕贬朝阳路八千。欲为圣明除弊事，肯将衰朽惜残年。云横秦岭家何在，雪拥蓝关马不前。知汝远来应有意，好收吾骨瘴江边。,初中
琴操十首·拘幽操,韩愈,目窈窈兮，其凝其盲；耳肃肃兮，听不闻声。朝不日出兮，夜不见月与星。有知无知兮，为死为生。呜呼，臣罪当诛兮，天王圣明。,
送郑尚书赴南海,韩愈,番禺军府盛，欲说暂停杯。盖海旂幢出，连天观阁开。衙时龙户集，上日马人来。风静鶢鶋去，官廉蚌蛤回。货通师子国，乐奏武王台。事事皆殊异，无嫌屈大才。,
送灵师,韩愈,佛法入中国，尔来六百年。齐民逃赋役，高士著幽禅。官吏不之制，纷纷听其然。耕桑日失隶，朝署时遗贤。灵师皇甫姓，胤胄本蝉联。少小涉书史，早能缀文篇。中间不得意，失迹成延迁。逸志不拘教，轩腾断牵挛。围棋斗白黑，生死随机权。六博在一掷，枭卢叱回旋。战诗谁与敌，浩汗横戈鋋。饮酒尽百盏，嘲谐思逾鲜。有时醉花月，高唱清且绵。四座咸寂默，杳如奏湘弦。寻胜不惮险，黔江屡洄沿。瞿塘五六月，惊电让归船。怒水忽中裂，千寻堕幽泉。环回势益急，仰见团团天。投身岂得计，性命甘徒捐。浪沫蹙翻涌，漂浮再生全。同行二十人，魂骨俱坑填。灵师不挂怀，冒涉道转延。开忠二州牧，诗赋时多传。失职不把笔，珠玑为君编。强留费日月，密席罗婵娟。昨者至林邑，使君数开筵。逐客三四公，盈怀赠兰荃。湖游泛漭沆，溪宴驻潺湲。别语不许出，行裾动遭牵。邻州竞招请，书札何翩翩。十月下桂岭，乘寒恣窥缘。落落王员外，争迎获其先。自从入宾馆，占吝久能专。吾徒颇携被，接宿穷欢妍。听说两京事，分明皆眼前。纵横杂谣俗，琐屑咸罗穿。材调真可惜，朱丹在磨研。方将敛之道，且欲冠其颠。韶阳李太守，高步凌云烟。得客辄忘食，开囊乞缯钱。手持南曹叙，字重青瑶镌。古气参彖系，高标摧太玄。维舟事干谒，披读头风痊。还如旧相识，倾壶畅幽悁。以此复留滞，归骖几时鞭。,
陪杜侍御游湘西两寺独宿有题一首，因献杨常,韩愈,长沙千里平，胜地犹在险。况当江阔处，斗起势匪渐。深林高玲珑，青山上琬琰。路穷台殿辟，佛事焕且俨。剖竹走泉源，开廊架崖广。是时秋之残，暑气尚未敛。群行忘后先，朋息弃拘检。客堂喜空凉，华榻有清簟。涧蔬煮蒿芹，水果剥菱芡。伊余夙所慕，陪赏亦云忝。幸逢车马归，独宿门不掩。山楼黑无月，渔火灿星点。夜风一何喧，杉桧屡磨飐。犹疑在波涛，怵惕梦成魇。静思屈原沈，远忆贾谊贬。椒兰争妒忌，绛灌共谗谄。谁令悲生肠，坐使泪盈脸。翻飞乏羽翼，指摘困瑕玷。珥貂藩维重，政化类分陕。礼贤道何优，奉己事苦俭。大厦栋方隆，巨川楫行剡。经营诚少暇，游宴固已歉。旅程愧淹留，徂岁嗟荏苒。平生每多感，柔翰遇频染。展转岭猿鸣，曙灯青睒睒。,
条山苍,韩愈,条山苍，河水黄。浪波沄沄去，松柏在山冈。,
郓州谿堂诗,韩愈,帝奠九廛，有叶有年。有荒不条，河岱之间。及我宪考，一收正之。视邦选侯，以公来尸。公来尸之，人始未信。公不饮食，以训以徇。孰饥无食，孰呻孰叹。孰冤不问，不得分愿。孰为邦蟊，节根之螟。羊很狼贪，以口覆城。吹之喣之，摩手拊之。箴之石之，膊而磔之。凡公四封，既富以强。谓公吾父，孰违公令。可以师征，不宁守邦。公作谿堂。播播流水。浅有蒲莲，深有葭苇。公以宾燕，其鼓骇骇。公燕谿堂，宾校醉饱。流有跳鱼，岸有集鸟。既歌以舞，其鼓考考。公在谿堂，公御琴瑟。公暨宾赞，稽经诹律。施用不差，人用不屈。谿有蘋苽，有龟有鱼。公在中流，右诗左书。无我斁遗，此邦是庥。,
送张道士,韩愈,大匠无弃材，寻尺各有施。况当营都邑，杞梓用不疑。张侯嵩高来，面有熊豹姿。开口论利害，剑锋白差差。恨无一尺捶，为国苔羌夷。诣阙三上书，臣非黄冠师。臣有胆与气，不忍死茅茨。又不媚笑语，不能伴儿嬉。乃著道士服，众人莫臣知。臣有平贼策，狂童不难治。其言简且要，陛下幸听之。天空日月高，下照理不遗。或是章奏繁，裁择未及斯。宁当不俟报，归袖风披披。答我事不尔，吾亲属吾思。昨宵梦倚门，手取连环持。今日有书至，又言归何时。霜天熟柿栗，收拾不可迟。岭北梁可构，寒鱼下清伊。既非公家用，且复还其私。从容进退间，无一不合宜。时有利不利，虽贤欲奚为。但当励前操，富贵非公谁。,
海水,韩愈,海水非不广，邓林岂无枝。风波一荡薄，鱼鸟不可依。海水饶大波，邓林多惊风。岂无鱼与鸟，巨细各不同。海有吞舟鲸，邓有垂天鹏。苟非鳞羽大，荡薄不可能。我鳞不盈寸，我羽不盈尺。一木有馀阴，一泉有馀泽。我将辞海水，濯鳞清冷池。我将辞邓林，刷羽蒙笼枝。海水非爱广，邓林非爱枝。风波亦常事，鳞鱼自不宜。我鳞日已大，我羽日已修。风波无所苦，还作鲸鹏游。,
感春四首,韩愈,我所思兮在何所，情多地遐兮遍处处。东西南北皆欲往，千江隔兮万山阻。春风吹园杂花开，朝日照屋百鸟语。三杯取醉不复论，一生长恨奈何许。皇天平分成四时，春气漫诞最可悲。杂花妆林草盖地，白日坐上倾天维。蜂喧鸟咽留不得，红萼万片从风吹。岂如秋霜虽惨冽，摧落老物谁惜之。为此径须沽酒饮，自外天地弃不疑。近怜李杜无检束，烂漫长醉多文辞。屈原离骚二十五，不肯餔啜糟与醨。惜哉此子巧言语，不到圣处宁非痴。幸逢尧舜明四目，条理品汇皆得宜。平明出门暮归舍，酩酊马上知为谁。朝骑一马出，暝就一床卧。诗书渐欲抛，节行久已惰。冠欹感发秃，语误惊齿堕。孤负平生心，已矣知何奈。我恨不如江头人，长网横江遮紫鳞。独宿荒陂射凫雁，卖纳租赋官不嗔。归来欢笑对妻子，衣食自给宁羞贫。今者无端读书史，智慧只足劳精神。画蛇著足无处用，两鬓霜白趋埃尘。乾愁漫解坐自累，与众异趣谁相亲。数杯浇肠虽暂醉，皎皎万虑醒还新。百年未满不得死，且可勤买抛青春。,
辞唱歌,韩愈,抑逼教唱歌，不解看艳词。坐中把酒人，岂有欢乐姿。幸有伶者妇，腰身如柳枝。但令送君酒，如醉如憨痴。声自肉中出，使人能逶随。复遣悭吝者，赠金不皱眉。岂有长直夫，喉中声雌雌。君心岂无耻，君岂是女儿。君教发直言，大声无休时。君教哭古恨，不肯复吞悲。乍可阻君意，艳歌难可为。,
李花二首,韩愈,平旦入西园，梨花数株若矜夸。旁有一株李，颜色惨惨似含嗟。问之不肯道所以，独绕百匝至日斜。忽忆前时经此树，正见芳意初萌牙。奈何趁酒不省录，不见玉枝攒霜葩。泫然为汝下雨泪，无由反旆羲和车。东风来吹不解颜，苍茫夜气生相遮。冰盘夏荐碧实脆，斥去不御惭其花。当春天地争奢华，洛阳园苑尤纷拏。谁将平地万堆雪，剪刻作此连天花。日光赤色照未好，明月暂入都交加。夜领张彻投卢仝，乘云共至玉皇家。长姬香御四罗列，缟裙练帨无等差。静濯明妆有所奉，顾我未肯置齿牙。清寒莹骨肝胆醒，一生思虑无由邪。,
赠刘师服,韩愈,羡君齿牙牢且洁，大肉硬饼如刀截。我今呀豁落者多，所存十馀皆兀臲。匙抄烂饭稳送之，合口软嚼如牛呞。妻儿恐我生怅望，盘中不饤栗与梨。只今年才四十五，后日悬知渐莽卤。朱颜皓颈讶莫亲，此外诸馀谁更数。忆昔太公仕进初，口含两齿无赢馀。虞翻十三比岂少，遂自惋恨形于书。丈夫命存百无害，谁能点检形骸外。巨缗东钓倘可期，与子共饱鲸鱼脍。,
病中赠张十八,韩愈,中虚得暴下，避冷卧北窗。不蹋晓鼓朝，安眠听逢逢。籍也处闾里，抱能未施邦。文章自娱戏，金石日击撞。龙文百斛鼎，笔力可独扛。谈舌久不掉，非君亮谁双。扶几导之言，曲节初摐摐。半途喜开凿，派别失大江。吾欲盈其气，不令见麾幢。牛羊满田野，解旆束空杠。倾尊与斟酌，四壁堆罂缸。玄帷隔雪风，照炉钉明釭。夜阑纵捭阖，哆口疏眉厖。势侔高阳翁，坐约齐横降。连日挟所有，形躯顿胮肛。将归乃徐谓，子言得无哤。回军与角逐，斫树收穷庞。雌声吐款要，酒壶缀羊腔。君乃昆仑渠，籍乃岭头泷。譬如蚁蛭微，讵可陵崆t。幸愿终赐之，斩拔枿与桩。从此识归处，东流水淙淙。,
孟生诗,韩愈,孟生江海士，古貌又古心。尝读古人书，谓言古犹今。作诗三百首，窅默咸池音。骑驴到京国，欲和熏风琴。岂识天子居，九重郁沈沈。一门百夫守，无籍不可寻。晶光荡相射，旗戟翩以森。迁延乍却走，惊怪靡自任。举头看白日，泣涕下沾襟。朅来游公卿，莫肯低华簪。谅非轩冕族，应对多差参。萍蓬风波急，桑榆日月侵。奈何从进士，此路转岖嶔。异质忌处群，孤芳难寄林。谁怜松桂性，竞爱桃李阴。朝悲辞树叶，夕感归巢禽。顾我多慷慨，穷檐时见临。清宵静相对，发白聆苦吟。采兰起幽念，眇然望东南。秦吴修且阻，两地无数金。我论徐方牧，好古天下钦。竹实凤所食，德馨神所歆。求观众丘小，必上泰山岑。求观众流细，必泛沧溟深。子其听我言，可以当所箴。既获则思返，无为久滞淫。卞和试三献，期子在秋砧。,
赠别元十八协律六首,韩愈,知识久去眼，吾行其既远。瞢瞢莫訾省，默默但寝饭。子兮何为者，冠珮立宪宪。何氏之从学，兰蕙已满畹。于何玩其光，以至岁向晚。治惟尚和同，无俟于謇謇。或师绝学贤，不以艺自挽。子兮独如何，能自媚婉娩。金石出声音，宫室发关楗。何人识章甫，而知骏蹄踠.惜乎吾无居，不得留息偃。临当背面时，裁诗示缱绻。英英桂林伯，实惟文武特。远劳从事贤，来吊逐臣色。南裔多山海，道里屡纡直。风波无程期，所忧动不测。子行诚艰难，我去未穷极。临别且何言，有泪不可拭。吾友柳子厚，其人艺且贤。吾未识子时，已览赠子篇。寤寐想风采，于今已三年。不意流窜路，旬日同食眠。所闻昔已多，所得今过前。如何又须别，使我抱悁悁。势要情所重，排斥则埃尘。骨肉未免然，又况四海人。嶷嶷桂林伯，矫矫义勇身。生平所未识，待我逾交亲。遗我数幅书，继以药物珍。药物防瘴疠，书劝养形神。不知四罪地，岂有再起辰。穷途致感激，肝胆还轮囷。读书患不多，思义患不明。患足已不学，既学患不行。子今四美具，实大华亦荣。王官不可阙，未宜后诸生。嗟我摈南海，无由助飞鸣。寄书龙城守，君骥何时秣。峡山逢飓风，雷电助撞捽。乘潮簸扶胥，近岸指一发。两岩虽云牢，水石互飞发。屯门虽云高，亦映波浪没。余罪不足惜，子生未宜忽。胡为不忍别，感谢情至骨。,
谴疟鬼,韩愈,屑屑水帝魂，谢谢无余辉。如何不肖子，尚奋疟鬼威。乘秋作寒热，翁妪所骂讥。求食欧泄间，不知臭秽非。医师加百毒，熏灌无停机。灸师施艾炷，酷若猎火围。诅师毒口牙，舌作霹雳飞。符师弄刀笔，丹墨交横挥。咨汝之胄出，门户何巍巍。祖轩而父顼，未沫于前徽。不修其操行，贱薄似汝稀。岂不忝厥祖，靦然不知归。湛湛江水清，归居安汝妃。清波为裳衣，白石为门畿。呼吸明月光，手掉芙蓉旂。降集随九歌，饮芳而食菲。赠汝以好辞，咄汝去莫违。,
琴操十首·越裳操,韩愈,雨之施物以孳，我何意于彼为。自周之先，其艰其勤。以有疆宇，私我后人。我祖在上，四方在下。厥临孔威，敢戏以侮。孰荒于门，孰治于田。四海既均，越裳是臣。,
秋怀诗十一首,韩愈,窗前两好树，众叶光薿薿。秋风一拂披，策策鸣不已。微灯照空床，夜半偏入耳。愁忧无端来，感叹成坐起。天明视颜色，与故不相似。羲和驱日月，疾急不可恃。浮生虽多涂，趋死惟一轨。胡为浪自苦，得酒且欢喜。白露下百草，萧兰共雕悴。青青四墙下，已复生满地。寒蝉暂寂寞，蟋蟀鸣自恣。运行无穷期，禀受气苦异。适时各得所，松柏不必贵。彼时何卒卒，我志何曼曼。犀首空好饮，廉颇尚能饭。学堂日无事，驱马适所愿。茫茫出门路，欲去聊自劝。归还阅书史，文字浩千万。陈迹竟谁寻，贱嗜非贵献。丈夫意有在，女子乃多怨。秋气日恻恻，秋空日凌凌。上无枝上蜩，下无盘中蝇。岂不感时节，耳目去所憎。清晓卷书坐，南山见高棱。其下澄湫水，有蛟寒可罾。惜哉不得往，岂谓吾无能。离离挂空悲，戚戚抱虚警。露泫秋树高，虫吊寒夜永。敛退就新懦，趋营悼前猛。归愚识夷涂，汲古得修绠。名浮犹有耻，味薄真自幸。庶几遗悔尤，即此是幽屏。今晨不成起，端坐尽日景。虫鸣室幽幽，月吐窗冏冏。丧怀若迷方，浮念剧含梗。尘埃慵伺候，文字浪驰骋。尚须勉其顽，王事有朝请。秋夜不可晨，秋日苦易暗。我无汲汲志，何以有此憾。寒鸡空在栖，缺月烦屡瞰。有琴具徽弦，再鼓听愈淡。古声久埋灭，无由见真滥。低心逐时趋，苦勉祗能暂。有如乘风船，一纵不可缆。不如觑文字，丹铅事点勘。岂必求赢馀，所要石与甔。,
独钓四首,韩愈,侯家林馆胜，偶入得垂竿。曲树行藤角，平池散芡盘。羽沈知食驶，缗细觉牵难。聊取夸儿女，榆条系从鞍。一径向池斜，池塘野草花。雨多添柳耳，水长减蒲芽。坐厌亲刑柄，偷来傍钓车。太平公事少，吏隐讵相赊。独往南塘上，秋晨景气醒。露排四岸草，风约半池萍。鸟下见人寂，鱼来闻饵馨。所嗟无可召，不得倒吾瓶。秋半百物变，溪鱼去不来。风能坼芡觜，露亦染梨腮。远岫重叠出，寒花散乱开。所期终莫至，日暮与谁回。,
北极赠李观,韩愈,北极有羁羽，南溟有沈鳞。川源浩浩隔，影响两无因。风云一朝会，变化成一身。谁言道里远，感激疾如神。我年二十五，求友昧其人。哀歌西京市，乃与夫子亲。所尚苟同趋，贤愚岂异伦。方为金石姿，万世无缁磷。无为儿女态，憔悴悲贱贫。,
醉后,韩愈,煌煌东方星，奈此众客醉。初喧或忿争，中静杂嘲戏。淋漓身上衣，颠倒笔下字。人生如此少，酒贱且勤置。,
醉赠张秘书,韩愈,人皆劝我酒，我若耳不闻。今日到君家，呼酒持劝君。为此座上客，及余各能文。君诗多态度，蔼蔼春空云。东野动惊俗，天葩吐奇芬。张籍学古淡，轩鹤避鸡群。阿买不识字，颇知书八分。诗成使之写，亦足张吾军。所以欲得酒，为文俟其醺。酒味既冷冽，酒气又氛氲。性情渐浩浩，谐笑方云云。此诚得酒意，余外徒缤纷。长安众富儿，盘馔罗膻荤。不解文字饮，惟能醉红裙。虽得一饷乐，有如聚飞蚊。今我及数子，固无莸与薰。险语破鬼胆，高词媲皇坟。至宝不雕琢，神功谢锄耘。方今向太平，元凯承华勋。吾徒幸无事，庶以穷朝曛。,
嗟哉董生行,韩愈,淮水出桐柏，山东驰遥遥千里不能休；淝水出其侧，不能千里百里入淮流。寿州属县有安丰，唐贞元时县人董生召南隐居行义于其中。刺史不能荐，天子不闻名声。爵禄不及门，门外惟有吏，日来征租更索钱。嗟哉董生朝出耕夜归读古人书，尽日不得息。或山而樵，或水而渔。入厨具甘旨，上堂问起居。父母不戚戚，妻子不咨咨。嗟哉董生孝且慈，人不识，惟有天翁知，生祥下瑞无时期。家有狗乳出求食，鸡来哺其儿。啄啄庭中拾虫蚁，哺之不食鸣声悲。彷徨踯躅久不去，以翼来覆待狗归。嗟哉董生，谁将与俦？时之人，夫妻相虐，兄弟为雠。食君之禄，而令父母愁。亦独何心，嗟哉董生无与俦。,
汴州乱二首,韩愈,汴州城门朝不开，天狗堕地声如雷。健儿争夸杀留后，连屋累栋烧成灰。诸侯咫尺不能救，孤士何者自兴哀。母从子走者为谁，大夫夫人留后儿。昨日乘车骑大马，坐者起趋乘者下。庙堂不肯用干戈，呜呼奈汝母子何。,
赠侯喜,韩愈,吾党侯生字叔í，呼我持竿钓温水。平明鞭马出都门，尽日行行荆棘里。温水微茫绝又流，深如车辙阔容輈。虾蟆跳过雀儿浴，此纵有鱼何足求。我为侯生不能已，盘针擘粒投泥滓。晡时坚坐到黄昏，手倦目劳方一起。暂动还休未可期，虾行蛭渡似皆疑。举竿引线忽有得，一寸才分鳞与鬐。是日侯生与韩子，良久叹息相看悲。我今行事尽如此，此事正好为吾规。半世遑遑就举选，一名始得红颜衰。人间事势岂不见，徒自辛苦终何为。便当提携妻与子，南入箕颍无还时。叔í君今气方锐，我言至切君勿嗤。君欲钓鱼须远去，大鱼岂肯居沮洳。,
洞庭湖阻风赠张十一署,韩愈,十月阴气盛，北风无时休。苍茫洞庭岸，与子维双舟。雾雨晦争泄，波涛怒相投。犬鸡断四听，粮绝谁与谋。相去不容步，险如碍山丘。清谈可以饱，梦想接无由。男女喧左右，饥啼但啾啾。非怀北归兴，何用胜羁愁。云外有白日，寒光自悠悠。能令暂开霁，过是吾无求。,描写风
赠崔立之评事,韩愈,崔侯文章苦捷敏，高浪驾天输不尽。曾从关外来上都，随身卷轴车连轸。朝为百赋犹郁怒，暮作千诗转遒紧。摇毫掷简自不供，顷刻青红浮海蜃。才豪气猛易语言，往往蛟螭杂蝼蚓。知音自古称难遇，世俗乍见那妨哂。勿嫌法官未登朝，犹胜赤尉长趋尹。时命虽乖心转壮，技能虚富家逾窘。念昔尘埃两相逢，争名龃龉持矛楯。子时专场夸觜距，余始张军严韅靷。尔来但欲保封疆，莫学庞涓怯孙膑。窜逐新归厌闻闹，齿发早衰嗟可闵。频蒙怨句刺弃遗，岂有闲官敢推引。深藏箧笥时一发，戢戢已多如束笋。可怜无益费精神，有似黄金掷虚牝。当今圣人求侍从，拔擢杞梓收楛箘。东马严徐已奋飞，枚皋即召穷且忍。复闻王师西讨蜀，霜风冽冽摧朝菌。走章驰檄在得贤，燕雀纷拏要鹰隼。窃料二途必处一，岂比恒人长蠢蠢。劝君韬养待征招，不用雕琢愁肝肾。墙根菊花好沽酒，钱帛纵空衣可准。晖晖檐日暖且鲜，摵摵井梧疏更殒。高士例须怜曲蘖，丈夫终莫生畦畛。能来取醉任喧呼，死后贤愚俱泯泯。,
送陆畅归江南,韩愈,举举江南子，名以能诗闻。一来取高第，官佐东宫军。迎妇丞相府，夸映秀士群。鸾鸣桂树间，观者何缤纷。人事喜颠倒，旦夕异所云。萧萧青云干，遂逐荆棘焚。岁晚鸿雁过，乡思见新文。践此秦关雪，家彼吴洲云。悲啼上车女，骨肉不可分。感慨都门别，丈夫酒方醺。我实门下士，力薄蚋与蚊。受恩不即报，永负湘中坟。,
嘲鲁连子,韩愈,鲁连细而黠，有似黄鹞子。田巴兀老苍，怜汝矜爪觜。开端要惊人，雄跨吾厌矣。高拱禅鸿声，若辍一杯水。独称唐虞贤，顾未知之耳。,
寄皇甫湜,韩愈,敲门惊昼睡，问报睦州吏。手把一封书，上有皇甫字。拆书放床头，涕与泪垂四。昏昏还就枕，惘惘梦相值。悲哉无奇术，安得生两翅。,
射训狐,韩愈,有鸟夜飞名训狐，矜凶挟狡夸自呼。乘时阴黑止我屋，声势慷慨非常粗。安然大唤谁畏忌，造作百怪非无须。聚鬼征妖自朋扇，罢掉栱桷颓墍涂。慈母抱儿怕入席，那暇更护鸡窠雏。我念乾坤德泰大，卵此恶物常勤劬。纵之岂即遽有害，斗柄行拄西南隅。谁谓停奸计尤剧，意欲唐突羲和乌。侵更历漏气弥厉，何由侥幸休须臾。咨余往射岂得已，候女两眼张睢盱。枭惊堕梁蛇走窦，一夫斩颈群雏枯。,
答孟郊,韩愈,规模背时利，文字觑天巧。人皆余酒肉，子独不得饱。才春思已乱，始秋悲又搅。朝餐动及午，夜讽恒至卯。名声暂膻腥，肠肚镇煎煼。古心虽自鞭，世路终难拗。弱拒喜张臂，猛拿闲缩爪。见倒谁肯扶，从嗔我须咬。,
病鸱,韩愈,屋东恶水沟，有鸱堕鸣悲。青泥掩两翅，拍拍不得离。君童叫相召，瓦砾争先之。计校生平事，杀却理亦宜。夺攘不愧耻，饱满盘天嬉。晴日占光景，高风恣追随。遂凌鸾凤群，肯顾鸿鹄卑。今者命运穷，遭逢巧丸儿。中汝要害处，汝能不得施。于吾乃何有，不忍乘其危。丐汝将死命，浴以清水池。朝餐辍鱼肉，暝宿防狐狸。自知无以致，蒙德久犹疑。饱入深竹丛，饥来傍阶基。亮无责报心，固以听所为。昨日有气力，飞跳弄藩篱。今晨忽径去，曾不报我知。侥幸非汝福，天衢汝休窥。京城事弹射，竖子不易欺。勿讳泥坑辱，泥坑乃良规。,
路傍堠,韩愈,堆堆路傍堠，一双复一只。迎我出秦关，送我入楚泽。千以高山遮，万以远水隔。吾君勤听治，照与日月敌。臣愚幸可哀，臣罪庶可释。何当迎送归，缘路高历历。,
食曲河驿,韩愈,晨及曲河驿，凄然自伤情。群乌巢庭树，乳燕飞檐楹。而我抱重罪，孑孑万里程。亲戚顿乖角，图史弃纵横。下负明义重，上孤朝命荣。杀身谅无补，何用答生成。,
泷吏,韩愈,南行逾六旬，始下昌乐泷。险恶不可状，船石相舂撞。往问泷头吏，潮州尚几里。行当何时到，土风复何似。泷吏垂手笑，官何问之愚。譬官居京邑，何由知东吴。东吴游宦乡，官知自有由。潮州底处所，有罪乃窜流。侬幸无负犯，何由到而知。官今行自到，那遽妄问为。不虞卒见困，汗出愧且骇。吏曰聊戏官，侬尝使往罢。岭南大抵同，官去道苦辽。下此三千里，有州始名潮。恶溪瘴毒聚，雷电常汹汹。鳄鱼大于船，牙眼怖杀侬。州南数十里，有海无天地。飓风有时作，掀簸真差事。圣人于天下，于物无不容。比闻此州囚，亦有生还侬。官无嫌此州，固罪人所徙。官当明时来，事不待说委。官不自谨慎，宜即引分往。胡为此水边，神色久戃慌。亢瓦大瓶罂小，所任自有宜。官何不自量，满溢以取斯。工农虽小人，事业各有守。不知官在朝，有益国家不。得无虱其间，不武亦不文。仁义饬其躬，巧奸败群伦。叩头谢吏言，始惭今更羞。历官二十余，国恩并未酬。凡吏之所诃，嗟实颇有之。不即金木诛，敢不识恩私。潮州虽云远，虽恶不可过。于身实已多，敢不持自贺。,
宿曾江口示侄孙湘二首,韩愈,云昏水奔流，天水漭相围。三江灭无口，其谁识涯圻。暮宿投民村，高处水半扉。犬鸡俱上屋，不复走与飞。篙舟入其家，暝闻屋中唏。问知岁常然，哀此为生微。海风吹寒晴，波扬众星辉。仰视北斗高，不知路所归。舟行忘故道，屈曲高林间。林间无所有，奔流但潺潺。嗟我亦拙谋，致身落南蛮。茫然失所诣，无路何能还。,
送僧澄观,韩愈,浮屠西来何施为，扰扰四海争奔驰。构楼架阁切星汉，夸雄斗丽止者谁。僧伽后出淮泗上，势到众佛尤恢奇。越商胡贾脱身罪，珪璧满船宁计资。清淮无波平如席，栏柱倾扶半天赤。火烧水转扫地空，突兀便高三百尺。影沈潭底龙惊遁，当昼无云跨虚碧。借问经营本何人，道人澄观名籍籍。愈昔从军大梁下，往来满屋贤豪者。皆言澄观虽僧徒，公才吏用当今无。后从徐州辟书至，纷纷过客何由记。人言澄观乃诗人，一座竞吟诗句新。向风长叹不可见，我欲收敛加冠巾。洛阳穷秋厌穷独，丁丁啄门疑啄木。有僧来访呼使前，伏犀插脑高颊权。惜哉已老无所及，坐睨神骨空潸然。临淮太守初到郡，远遣州民送音问。好奇赏俊直难逢，去去为致思从容。,
感春三首,韩愈,偶坐藤树下，暮春下旬间。藤阴已可庇，落蕊还漫漫。新叶大，珑珑晚花乾。==青天高寥寥，两蝶飞翻翻。时节适当尔，怀悲自无端。黄黄芜菁花，桃李事已退。狂风簸枯榆，狼藉九衢内。春序一如此，汝颜安足赖。谁能驾飞车，相从观海外。晨游百花林，朱朱兼白白。柳枝弱而细，悬树垂百尺。左右同来人，金紫贵显剧。娇童为我歌，哀响跨筝笛。艳姬蹋筵舞，清眸刺剑戟。心怀平生友，莫一在燕席。死者长眇芒，生者困乖隔。少年真可喜，老大百无益。,
琴曲歌辞·雉朝飞操,韩愈,雉之飞，于朝日。群雌孤雄，意气横出。当东而西，当啄而飞。随飞随啄，群雌粥粥。嗟我虽人，曾不如彼雉鸡。生身七十年，无一妾与妃。,
朝归,韩愈,峨峨进贤冠，耿耿水苍佩。服章岂不好，不与德相对。顾影听其声，赪颜汗渐背。进乏犬鸡效，又不勇自退。坐食取其肥，无堪等聋瞶。长风吹天墟，秋日万里晒。抵暮但昏眠，不成歌慷慨。,
送诸葛觉往随州读书,韩愈,邺侯家多书，插架三万轴。一一悬牙签，新若手未触。为人强记览，过眼不再读。伟哉群圣文，磊落载其腹。行年五十余，出守数已六。京邑有旧庐，不容久食宿。台阁多官员，无地寄一足。我虽官在朝，气势日局缩。屡为丞相言，虽恳不见录。送行过浐水，东望不转目。今子从之游，学问得所欲。入海观龙鱼，矫翮逐黄鹄。勉为新诗章，月寄三四幅。,
木芙蓉,韩愈,新开寒露丛，远比水间红。艳色宁相妒，嘉名偶自同。采江官渡晚，搴木古祠空。愿得勤来看，无令便逐风。,
送李尚书赴襄阳八韵得长字,韩愈,帝忧南国切，改命付忠良。壤画星摇动，旗分兽簸扬。五营兵转肃，千里地还方。控带荆门远，飘浮汉水长。赐书宽属郡，战马隔邻疆。纵猎雷霆迅，观棋玉石忙。风流岘首客，花艳大堤倡。富贵由身致，谁教不自强。,
和席八十二韵,韩愈,绛阙银河曙，东风右掖春。官随名共美，花与思俱新。绮陌朝游间，绫衾夜直频。横门开日月，高阁切星辰。庭变寒前草，天销霁后尘。沟声通苑急，柳色压城匀。纶綍谋猷盛，丹青步武亲。芳菲含斧藻，光景畅形神。傍砌看红药，巡池咏白蘋。多情怀酒伴，余事作诗人。倚玉难藏拙，吹竽久混真。坐惭空自老，江海未还身。,
闲游二首,韩愈,雨后来更好，绕池遍青青。柳花闲度竹，菱叶故穿萍。独坐殊未厌，孤斟讵能醒。持竿至日暮，幽咏欲谁听。兹游苦不数，再到遂经旬。萍盖污池净，藤笼老树新。林乌鸣讶客，岸竹长遮邻。子云只自守，奚事九衢尘。,
枯树,韩愈,老树无枝叶，风霜不复侵。腹穿人可过，皮剥蚁还寻。寄托惟朝菌，依投绝暮禽。犹堪持改火，未肯但空心。,
重云李观疾赠之,韩愈,夭行失其度，阴气来干阳。重云闭白日，炎燠成寒凉。小人但咨怨，君子惟忧伤。饮食为减少，身体岂宁康。此志诚足贵，惧非职所当。藜羹尚如此，肉食安可尝。穷冬百草死，幽桂乃芬芳。且况天地间，大运自有常。劝君善饮食，鸾凤本高翔。,
秋字,韩愈,淮南悲木落，而我亦伤秋。况与故人别，那堪羁宦愁。荣华今异路，风雨昔同忧。莫以宜春远，江山多胜游。,
岐山下二首,韩愈,谁谓我有耳，不闻凤凰鸣。朅来岐山下，日暮边鸿惊。丹穴五色羽，其名为凤凰。昔周有盛德，此鸟鸣高冈。和声随祥风，窅窕相飘扬。闻者亦何事，但知时俗康。自从公旦死，千载閟其光。吾君亦勤理，迟尔一来翔。,
县斋有怀,韩愈,少小尚奇伟，平生足悲吒。犹嫌子夏儒，肯学樊迟稼。事业窥皋稷，文章蔑曹谢。濯缨起江湖，缀佩杂兰麝。悠悠指长道，去去策高驾。谁为倾国谋，自许连城价。初随计吏贡，屡入泽宫射。虽免十上劳，何能一战霸。人情忌殊异，世路多权诈。蹉跎颜遂低，摧折气愈下。冶长信非罪，侯生或遭骂。怀书出皇都，衔泪渡清灞。身将老寂寞，志欲死闲暇。朝食不盈肠，冬衣才掩髂。军书既频召，戎马乃连跨。大梁从相公，彭城赴仆射。弓箭围狐兔，丝竹罗酒炙。两府变荒凉，三年就休假。求官去东洛，犯雪过西华。尘埃紫陌春，风雨灵台夜。名声荷朋友，援引乏姻娅。虽陪彤庭臣，讵纵青冥靶。寒空耸危阙，晓色曜修架。捐躯辰在丁，铩翮时方蜡。投荒诚职分，领邑幸宽赦。湖波翻日车，岭石坼天罅。毒雾恒熏昼，炎风每烧夏。雷威固已加，飓势仍相借。气象杳难测，声音吁可怕。夷言听未惯，越俗循犹乍。指摘两憎嫌，睢盱互猜讶。只缘恩未报，岂谓生足藉。嗣皇新继明，率土日流化。惟思涤瑕垢，长去事桑柘。劚嵩开云扃，压颍抗风榭。禾麦种满地，梨枣栽绕舍。儿童稍长成，雀鼠得驱吓。官租日输纳，村酒时邀迓。闲爱老农愚，归弄小女姹。如今便可尔，何用毕婚嫁。,
利剑,韩愈,利剑光耿耿，佩之使我无邪心。故人念我寡徒侣，持用赠我比知音。我心如冰剑如雪，不能刺谗夫，使我心腐剑锋折。决云中断开青天，噫！剑与我俱变化归黄泉。,
龊龊,韩愈,龊龊当世士，所忧在饥寒。但见贱者悲，不闻贵者叹。大贤事业异，远抱非俗观。报国心皎洁，念时涕汍澜。妖姬坐左右，柔指发哀弹。酒肴虽日陈，感激宁为欢。秋阴欺白日，泥潦不少干。河堤决东郡，老弱随惊湍。天意固有属，谁能诘其端。愿辱太守荐，得充谏诤官。排云叫阊阖，披腹呈琅玕。致君岂无术，自进诚独难。,
奉和杜相公太清宫纪事陈诚上李相公十六韵,韩愈,耒耜兴姬国，輴欙建夏家。在功诚可尚，于道讵为华。象帝威容大，仙宗宝历赊。卫门罗戟槊，图壁杂龙蛇。礼乐追尊盛，乾坤降福遐。四真皆齿列，二圣亦肩差。阳月时之首，阴泉气未牙。殿阶铺水碧，庭炬坼金葩。紫极观忘倦，青词奏不哗。噌吰宫夜辟，嘈囐鼓晨挝。亵味陈奚取，名香荐孔嘉。垂祥纷可录，俾寿浩无涯。贵相山瞻峻，清文玉绝瑕。代工声问远，摄事敬恭加。皎洁当天月，葳蕤捧日霞。唱妍酬亦丽，俯仰但称嗟。,
东方半明,韩愈,东方半明大星没，独有太白配残月。嗟尔残月勿相疑，同光共影须臾期。残月晖晖，太白睒睒。鸡三号，更五点。,
送汴州监军俱文珍,韩愈,奉使羌池静，临戎汴水安。冲天鹏翅阔，报国剑铓寒。晓日驱征骑，春风咏采兰。谁言臣子道，忠孝两全难。,
赠河阳李大夫,韩愈,四海失巢穴，两都困尘埃。感恩由未报，惆怅空一来。裘破气不暖，马羸鸣且哀。主人情更重，空使剑锋摧。,
昼月,韩愈,玉碗不磨著泥土，青天孔出白石补。兔入臼藏蛙缩肚，桂树枯株女闭户。阴为阳羞固自古，嗟汝下民或敢侮，戏嘲盗视汝目瞽。,
郑群赠簟,韩愈,蕲州笛竹天下知，郑君所宝尤瑰奇。携来当昼不得卧，一府传看黄琉璃。体坚色净又藏节，尽眼凝滑无瑕疵。法曹贫贱众所易，腰腹空大何能为，自从五月困暑湿，如坐深甑遭蒸炊。手磨袖拂心语口，慢肤多汗真相宜。日暮归来独惆怅，有卖直欲倾家资。谁谓故人知我意，,
酬蓝田崔丞立之咏雪见寄,韩愈,京城数尺雪，寒气倍常年。泯泯都无地，茫茫岂是天。崩奔惊乱射，挥霍讶相缠。不觉侵堂陛，方应折屋椽。出门愁落道，上马恐平鞯。朝鼓矜凌起，山斋酩酊眠。吾方嗟此役，君乃咏其妍。冰玉清颜隔，波涛盛句传。朝飧思共饭，夜宿忆同毡。举目无非白，雄文乃独玄。,
送进士刘师服东归,韩愈,猛虎落槛阱，坐食如孤豚。丈夫在富贵，岂必守一门。公心有勇气，公口有直言。奈何任埋没，不自求腾轩。仆本亦进士，颇尝究根源。由来骨鲠材，喜被软弱吞。低头受侮笑，隐忍硉兀冤。泥雨城东路，夏槐作云屯。还家虽阙短，把日亲晨飧。携持令名归，自足贻家尊。时节不可玩，亲交可攀援。勉来取金紫，勿久休中园。,
琴曲歌辞·越裳操,韩愈,雨之施，物以孳。我何意于彼为？自周之先，其艰其勤。以有疆宇，私我后人。我祖在上，四方在下。厥临孔威，敢戏以侮。孰荒于门，孰治于田。四海既均，越裳是臣。,
琴曲歌辞·岐山操,韩愈,我家于豳，自我先公。伊我承绪，敢有不同。今狄之人，将土我疆。民为我战，谁使死伤。彼岐有岨，我往独处。人莫余追，无思我悲。,
奉和钱七兄曹长盆池所植,韩愈,翻翻江浦荷，而今生在此。擢擢菰叶长，芳根复谁徙。露涵两鲜翠，风荡相磨倚。但取主人知，谁言盆盎是。,
与张十八同效阮步兵一日复一夕,韩愈,一日复一日，一朝复一朝。只见有不如，不见有所超。食作前日味，事作前日调。不知久不死，悯悯尚谁要。富贵自絷拘，贫贱亦煎焦。俯仰未得所，一世已解镳。譬如笼中鹤，六翮无所摇。譬如兔得蹄，安用东西跳。还看古人书，复举前人瓢。未知所穷竟，且作新诗谣。,
南溪始泛三首,韩愈,榜舟南山下，上上不得返。幽事随去多，孰能量近远。阴沈过连树，藏昂抵横坂。石粗肆磨砺，波恶厌牵挽。或倚偏岸渔，竟就平洲饭。点点暮雨飘，梢梢新月偃。余年懔无几，休日怆已晚。自是病使然，非由取高蹇。南溪亦清驶，而无楫与舟。山农惊见之，随我劝不休。不惟儿童辈，或有杖白头。馈我笼中瓜，劝我此淹留。我云以病归，此已颇自由。幸有用余俸，置居在西畴。囷仓米谷满，未有旦夕忧。上去无得得，下来亦悠悠。但恐烦里闾，时有缓急投。愿为同社人，鸡豚燕春秋。足弱不能步，自宜收朝迹。羸形可舆致，佳观安事掷。即此南坂下，久闻有水石。拖舟入其间，溪流正清激。随波吾未能，峻濑乍可刺。鹭起若导吾，前飞数十尺。亭亭柳带沙，团团松冠壁。归时还尽夜，谁谓非事役。,
题木居士二首,韩愈,火透波穿不计春，根如头面干如身。偶然题作木居士，便有无穷求福人。为神讵比沟中断，遇赏还同爨下余。朽蠹不胜刀锯力，匠人虽巧欲何如。,
游城南十六首·题韦氏庄,韩愈,昔者谁能比，今来事不同。寂寥青草曲，散漫白榆风。架倒藤全落，篱崩竹半空。宁须惆怅立，翻覆本无穷。,
暮行河堤上,韩愈,暮行河堤上，四顾不见人。衰草际黄云，感叹愁我神。夜归孤舟卧，展转空及晨。谋计竟何就，嗟嗟世与身。,
江汉答孟郊,韩愈,江汉虽云广，乘舟渡无艰。流沙信难行，马足常往还。凄风结冲波，狐裘能御寒。终宵处幽室，华烛光烂烂。苟能行忠信，可以居夷蛮。嗟余与夫子，此义每所敦。何为复见赠，缱绻在不谖。,
龙移,韩愈,天昏地黑蛟龙移，雷惊电激雄雌随。清泉百丈化为土，鱼鳖枯死吁可悲。,
苦寒歌,韩愈,黄昏苦寒歌，夜半不能休。岂不有阳春，节岁聿其周，君何爱重裘。兼味养大贤，冰食葛制神所怜。填窗塞户慎勿出，暄风暖景明年日。,
芍药歌,韩愈,丈人庭中开好花，更无凡木争春华。翠茎红蕊天力与，此恩不属黄钟家。温馨熟美鲜香起，似笑无言习君子。霜刀翦汝天女劳，何事低头学桃李。娇痴婢子无灵性，竞挽春衫来此并。欲将双颊一睎红，绿窗磨遍青铜镜。一尊春酒甘若饴，丈人此乐无人知。花前醉倒歌者谁，楚狂小子韩退之。,
送刘师服,韩愈,夏半阴气始，淅然云景秋。蝉声入客耳，惊起不可留。草草具盘馔，不待酒献酬。士生为名累，有似鱼中钩。赍材入市卖，贵者恒难售。岂不畏憔悴，为功忌中休。勉哉耘其业，以待岁晚收。,
人日城南登高,韩愈,初正候才兆，涉七气已弄。霭霭野浮阳，晖晖水披冻。圣朝身不废，佳节古所用。亲交既许来，子妷亦可从。盘蔬冬春杂，尊酒清浊共。令征前事为，觞咏新诗送。扶杖凌圯阯，刺船犯枯葑。恋池群鸭回，释峤孤云纵。人生本坦荡，谁使妄倥偬。直指桃李阑，幽寻宁止重。,
答柳柳州食虾蟆,韩愈,虾蟆虽水居，水特变形貌。强号为蛙哈，于实无所校。虽然两股长，其奈脊皴皰。跳踯虽云高，意不离泞淖。鸣声相呼和，无理只取闹。周公所不堪，洒灰垂典教。我弃愁海滨，恒愿眠不觉。叵堪朋类多，沸耳作惊爆。端能败笙磬，仍工乱学校。虽蒙勾践礼，竟不闻报效。大战元鼎年，孰强孰败桡。居然当鼎味，岂不辱钓罩。余初不下喉，近亦能稍稍。常惧染蛮夷，失平生好乐。而君复何为，甘食比豢豹。猎较务同俗，全身斯为孝。哀哉思虑深，未见许回棹。,
除官赴阙至江州寄鄂岳李大夫,韩愈,盆城去鄂渚，风便一日耳。不枉故人书，无因帆江水。故人辞礼闱，旌节镇江圻。而我窜逐者，龙钟初得归。别来已三岁，望望长迢递。咫尺不相闻，平生那可计。我齿落且尽，君鬓白几何。年皆过半百，来日苦无多。少年乐新知，衰暮思故友。譬如亲骨肉，宁免相可不。我昔实愚蠢，不能降色辞。子犯亦有言，臣犹自知之。公其务贳过，我亦请改事。桑榆倘可收，愿寄相思字。,
南山有高树行赠李宗闵,韩愈,南山有高树，花叶何衰衰。上有凤凰巢，凤凰乳且栖。四旁多长枝，群鸟所托依。黄鹄据其高，众鸟接其卑。不知何山鸟，羽毛有光辉。飞飞择所处，正得众所希。上承凤凰恩，自期永不衰。中与黄鹄群，不自隐其私。下视众鸟群，汝徒竟何为。不知挟丸子，心默有所规。弹汝枝叶间，汝翅不觉摧。或言由黄鹄，黄鹄岂有之。慎勿猜众鸟，众鸟不足猜。无人语凤凰，汝屈安得知。黄鹄得汝去，婆娑弄毛衣。前汝下视鸟，各议汝瑕疵。汝岂无朋匹，有口莫肯开。汝落蒿艾间，几时复能飞。哀哀故山友，中夜思汝悲。路远翅翎短，不得持汝归。,
雪后寄崔二十六丞公,韩愈,蓝田十月雪塞关，我兴南望愁群山。攒天嵬嵬冻相映，君乃寄命于其间。秩卑俸薄食口众，岂有酒食开容颜。殿前群公赐食罢，骅骝蹋路骄且闲。称多量少鉴裁密，岂念幽桂遗榛菅。几欲犯严出荐口，气象硉兀未可攀。归来殒涕掩关卧，心之纷乱谁能删。诗翁憔悴属斤荒棘，清玉刻佩联玦环。脑脂遮眼卧壮士，大弨挂壁无由弯。乾坤惠施万物遂，独于数子怀偏悭。朝欷暮唶不可解，我心安得如石顽。,
征蜀联句,韩愈,日王忿违慠，有命事诛拔。蜀险豁关防，秦师纵横猾。--韩愈风旗匝地扬，雷鼓轰天杀。竹兵彼皴脆，铁刃我枪齿截。--孟郊刑神咤牦旄，阴焰飐犀札。翻霓纷偃蹇，塞野澒坱圠。--韩愈生狞竞掣跌，痴突争填轧。渴斗信豗呶，啖奸何噢嗗。--孟郊更呼相簸荡，交斫双缺齾。火发激铓腥，血漂腾足滑。--韩愈飞猱无整阵，翩鹘有邪戛。江倒沸鲸鲲，山摇溃貙猰。--孟郊中离分二三，外变迷七八。逆颈尽徽索，仇头恣髡鬝。--韩愈怒须犹鬇鬡，断臂仍果瓜吉瓜。--韩愈石潜设奇伏，穴觑骋精察。中矢类妖犭参，跳锋状惊豽。--孟郊蹋翻聚林岭，斗起成埃圿。--孟郊旆亡多空杠，轴折鲜联辖。剟肤浃疮痍，败面碎京刂吉刂。--韩愈浑奔肆狂勷，捷窜脱趫黠。岩钩踔狙猿，水漉杂鳣螖。--韩愈投奅闹石宫隆石，填隍亻威亻密傄。--韩愈强睛死不闭，犷眼困逾目必。爇堞熇歊熹，抉门呀拗曷。--孟郊天刀封未坼，酋胆慑前揠。跧梁排郁缩，闯窦猰窋窡。--孟郊迫胁闻杂驱，咿呦叫冤跀。--孟郊穷区指清夷，凶部坐雕铩。邛文裁斐斖，巴艳收婠妠。--韩愈椎肥牛呼牟，载实驼鸣曷。圣灵闵顽嚚，焘养均草艹察。--韩愈下书遏雄虓，解罪吊挛瞎。--韩愈战血时销洗，剑霜夜清刮。汉栈罢嚣阗，獠江息澎汃。--孟郊戍寒绝朝乘，刁暗歇宵詧。始去杏飞蜂，及归柳嘶扎虫。--孟郊庙献繁馘级，乐声洞椌楬。--孟郊台图焕丹玄，郊告俨匏稭。念齿慰黴黧，视伤悼瘢痆。--韩愈休输任讹寝，报力厚麸秳。公欢钟晨撞，室宴丝晓扴。--韩愈杯盂酬酒醪，箱箧馈巾帓。小臣昧戎经，维用赞勋劼。--韩愈,
玩月喜张十八员外以王六秘书至,韩愈,前夕虽十五，月长未满规。君来晤我时，风露渺无涯。浮云散白石，天宇开青池。孤质不自惮，中天为君施。玩玩夜遂久，亭亭曙将披。况当今夕圆，又以嘉客随。惜无酒食乐，但用歌嘲为。,
和李相公摄事南郊，览物兴怀，呈一二知旧,韩愈,灿灿辰角曙，亭亭寒露朝。川原共澄映，云日还浮飘。上宰严祀事，清途振华镳。圆丘峻且坦，前对南山标。村树黄复绿，中田稼何饶。顾瞻想岩谷，兴叹倦尘嚣。惟彼颠瞑者，去公岂不辽。为仁朝自治，用静兵以销。勿惮吐捉勤，可歌风雨调。圣贤相遇少，功德今宣昭。,
和裴仆射相公假山十一韵,韩愈,公乎真爱山，看山旦连夕。犹嫌山在眼，不得着脚历。枉语山中人，匄我涧侧石。有来应公须，归必载金帛。当轩乍骈罗，随势忽开坼。有洞若神剜，有岩类天划。终朝岩洞间，歌鼓燕宾戚。孰谓衡霍期，近在王侯宅。傅氏筑已卑，磻溪钓何激。逍遥功德下，不与事相摭。乐我盛明朝，于焉傲今昔。,
过鸿沟,韩愈,龙疲虎困割川原，亿万苍生性命存。谁劝君王回马首，真成一掷赌乾坤。,
祖席前字,韩愈,祖席洛桥边，亲交共黯然。野晴山簇簇，霜晓菊鲜鲜。书寄相思处，杯衔欲别前。淮阳知不薄，终愿早回船。,
长安交游者赠孟郊,韩愈,长安交游者，贫富各有徒。亲朋相过时，亦各有以娱。陋室有文史，高门有笙竽。何能辨荣悴，且欲分贤愚。,
次邓州界,韩愈,潮阳南去倍长沙，恋阙那堪又忆家。心讶愁来惟贮火，眼知别后自添花。商颜暮雪逢人少，邓鄙春泥见驿赊。早晚王师收海岳，普将雷雨发萌芽。,
落叶送陈羽,韩愈,落叶不更息，断蓬无复归。飘飖终自异，邂逅暂相依。悄悄深夜语，悠悠寒月辉。谁云少年别，流泪各沾衣。,
答张彻,韩愈,辱赠不知报，我歌尔其聆。首叙始识面，次言后分形。道途绵万里，日月垂十龄。浚郊避兵乱，睢岸连门停。肝胆一古剑，波涛两浮萍。渍墨窜旧史，磨丹注前经。义苑手秘宝，文堂耳惊霆。暄晨躡露舄，暑夕眠风棂。结友子让抗，请师我惭丁。初味犹啖蔗，遂通斯建瓴。搜奇日有富，嗜善心无宁。石梁平侹侹，沙水光泠泠。乘枯摘野艳，沈细抽潜腥。游寺去陟巘，寻径返穿汀。缘云竹竦竦，失路麻冥冥。淫潦忽翻野，平芜眇开溟。防泄堑夜塞，惧冲城昼扃。及去事戎辔，相逢宴军伶。觥秋纵兀兀，猎旦驰駉駉。从赋始分手，朝京忽同舲。急时促暗棹，恋月留虚亭。毕事驱传马，安居守窗萤。梅花灞水别，宫烛骊山醒。省选逮投足，乡宾尚摧翎。尘祛又一掺，泪眦还双荧。洛邑得休告，华山穷绝陉。倚岩睨海浪，引袖拂天星。日驾此回辖，金神所司刑。泉绅拖修白，石剑攒高青。磴藓澾拳跼，梯飚飐伶俜。悔狂已咋指，垂诫仍镌铭。峨豸忝备列，伏蒲愧分泾。微诚慕横草，琐力摧撞筳。叠雪走商岭，飞波航洞庭。下险疑堕井，守官类拘囹。荒餐茹獠蛊，幽梦感湘灵。刺史肃蓍蔡，吏人沸蝗螟。点缀簿上字，趋跄閤前铃。赖其饱山水，得以娱瞻听。紫树雕斐亹，碧流滴珑玲。映波铺远锦，插地列长屏。愁狖酸骨死，怪花醉魂馨。潜苞绛实坼，幽乳翠毛零。赦行五百里，月变三十冥。渐阶群振鹭，入学诲螟蛉。苹甘谢鸣鹿，罍满惭罄瓶。冏冏抱瑚琏，飞飞联鶺鴒。鱼鬣欲脱背，虬光先照硎。岂独出丑类，方当动朝廷。勤来得晤语，勿惮宿寒厅。,
马厌谷,韩愈,马厌谷兮，士不厌糠籺；土被文绣兮，士无短褐。彼其得志兮，不我虞；一朝失志兮，其何如。已焉哉，嗟嗟乎鄙夫。,
烽火,韩愈,登高望烽火，谁谓塞尘飞。王城富且乐，曷不事光辉。勿言日已暮，相见恐行稀。愿君熟念此，秉烛夜中归。我歌宁自感，乃独泪沾衣。,
赠贾岛,韩愈,孟郊死葬北邙山，从此风云得暂闲。天恐文章浑断绝，更生贾岛著人间。,
剥啄行,韩愈,剥剥啄啄，有客至门。我不出应，客去而嗔。从者语我，子胡为然。我不厌客，困于语言。欲不出纳，以堙其源。空堂幽幽，有秸有莞。门以两板，丛书于间。窅窅深堑，其墉甚完。彼宁可隳，此不可干。从者语我，嗟子诚难。子虽云尔，其口益蕃。我为子谋，有万其全。凡今之人，急名与官。子不引去，与为波澜。虽不开口，虽不开关。变化咀嚼，有鬼有神。今去不勇，其如后艰。我谢再拜，汝无复云。往追不及，来不有年。,
从仕,韩愈,居闲食不足，从仕力难任。两事皆害性，一生恒苦心。黄昏归私室，惆怅起叹音。弃置人间世，古来非独今。,
过南阳,韩愈,南阳郭门外，桑下麦青青。行子去未已，春鸠鸣不停。秦商邈既远，湖海浩将经。孰忍生以戚，吾其寄馀龄。,
早赴街西行香赠卢李二中舍人,韩愈,天街东西异，祗命遂成游。月明御沟晓，蝉吟堤树秋。老僧情不薄，僻寺境还幽。寂寥二三子，归骑得相收。,
晚寄张十八助教周郎博士,韩愈,日薄风景旷，出归偃前檐。晴云如擘絮，新月似磨镰。田野兴偶动，衣冠情久厌。吾生可携手，叹息岁将淹。,
奉酬卢给事云夫四兄曲江荷花行见寄，并呈上,韩愈,曲江千顷秋波净，平铺红云盖明镜。大明宫中给事归，走马来看立不正。遗我明珠九十六，寒光映骨睡骊目。我今官闲得婆娑，问言何处芙蓉多。撑舟昆明度云锦，脚敲两舷叫吴歌。太白山高三百里，负雪崔嵬插花里。玉山前却不复来，曲江汀滢水平杯。我时相思不觉一回首，天门九扇相当开。上界真人足官府，岂如散仙鞭笞鸾凤终日相追陪。,
琴曲歌辞·将归操,韩愈,秋之水兮其色幽幽，我将济兮不得其由。涉其浅兮石啮我足，乘其深兮龙入我舟。我济而悔兮将安归尤。归乎归乎，无与石斗兮无应龙求。,
琴曲歌辞·别鹄操,韩愈,雄鹄衔枝来，雌鹄啄泥归。巢成不生子，大义当乖离。江汉水之大，鹄身鸟之微。更无相逢日，安可相随飞。,
次同冠峡,韩愈,今日是何朝，天晴物色饶。落英千尺堕，游丝百丈飘。泄乳交岩脉，悬流揭浪标。无心思岭北，猿鸟莫相撩。,
郴州祈雨,韩愈,乞雨女郎魂，炰羞洁且繁。庙开鼯鼠叫，神降越巫言。旱气期销荡，阴官想骏奔。行看五马入，萧飒已随轩。,
广宣上人频见过,韩愈,三百六旬长扰扰，不冲风雨即尘埃。久惭朝士无裨补，空愧高僧数往来。学道穷年何所得，吟诗竟日未能回。天寒古寺游人少，红叶窗前有几堆。,
同李二十八夜次襄城,韩愈,周楚仍连接，川原乍屈盘。云垂天不暖，尘涨雪犹乾。印绶归台室，旌旗别将坛。欲知迎候盛，骑火万星攒。,
君子法天运,韩愈,君子法天运，四时可前知。小人惟所遇，寒暑不可期。利害有常势，取舍无定姿。焉能使我心，皎皎远忧疑。,
合江亭,韩愈,红亭枕湘江，蒸水会其左。瞰临眇空阔，绿净不可唾。维昔经营初，邦君实王佐。翦林迁神祠，买地费家货。梁栋宏可爱，结构丽匪过。伊人去轩腾，兹宇遂颓挫。老郎来何暮，高唱久乃和。树兰盈九畹，栽竹逾万个。长绠汲沧浪，幽蹊下坎坷。波涛夜俯听，云树朝对卧。初如遗宦情，终乃最郡课。人生诚无几，事往悲岂奈。萧条绵岁时，契阔继庸懦。胜事谁复论，丑声日已播。中丞黜凶邪，天子闵穷饿。君侯至之初，闾里自相贺。淹滞乐闲旷，勤苦劝慵惰。为余扫尘阶，命乐醉众座。穷秋感平分，新月怜半破。愿书岩上石，勿使泥尘涴。,
奉酬天平马十二仆射暇日言怀见寄之作,韩愈,天平篇什外，政事亦无双。威令加徐土，儒风被鲁邦。清为公论重，宽得士心降。岁晏偏相忆，长谣坐北窗。,
奉和仆射裴相公感恩言志,韩愈,文武功成后，居为百辟师。林园穷胜事，钟鼓乐清时。摆落遗高论，雕镌出小诗。自然无不可，范蠡尔其谁。,
和仆射相公朝回见寄,韩愈,尽瘁年将久，公今始暂闲。事随忧共减，诗与酒俱还。放意机衡外，收身矢石间。秋台风日迥，正好看前山。,
晚菊,韩愈,少年饮酒时，踊跃见菊花。今来不复饮，每见恒咨嗟。伫立摘满手，行行把归家。此时无与语，弃置奈悲何。,
苦寒,韩愈,四时各平分，一气不可兼。隆寒夺春序，颛顼固不廉。太昊弛维纲，畏避但守谦。遂令黄泉下，萌牙夭句尖。草木不复抽，百味失苦甜。凶飙搅宇宙，铓刃甚割砭。日月虽云尊，不能活乌蟾。羲和送日出，恇怯频窥觇。炎帝持祝融，呵嘘不相炎。而我当此时，恩光何由沾。肌肤生鳞甲，衣被如刀镰。气寒鼻莫嗅，血冻指不拈。浊醪沸入喉，口角如衔箝。将持匕箸食，触指如排签。侵炉不觉暖，炽炭屡已添。探汤无所益，何况纩与缣。虎豹僵穴中，蛟螭死幽潜。荧惑丧缠次，六龙冰脱髯。芒砀大包内，生类恐尽歼。啾啾窗间雀，不知已微纤。举头仰天鸣，所愿晷刻淹。不如弹射死，却得亲炰燖.鸾皇苟不存，尔固不在占。其馀蠢动俦，俱死谁恩嫌。伊我称最灵，不能女覆苫。悲哀激愤叹，五藏难安恬。中宵倚墙立，淫泪何渐渐。天王哀无辜，惠我下顾瞻。褰旒去耳纩，调和进梅盐。贤能日登御，黜彼傲与憸。生风吹死气，豁达如褰帘。悬乳零落堕，晨光入前檐。雪霜顿销释，土脉膏且黏。岂徒兰蕙荣，施及艾与蒹。日萼行铄铄，风条坐襜襜。天乎苟其能，吾死意亦厌。,
初南食贻元十八协律,韩愈,鲎实如惠文，骨眼相负行。蠔相黏为山，百十各自生。蒲鱼尾如蛇，口眼不相营。蛤即是虾蟆，同实浪异名。章举马甲柱，斗以怪自呈。其馀数十种，莫不可叹惊。我来御魑魅，自宜味南烹。调以咸与酸，芼以椒与橙。腥臊始发越，咀吞面汗騂。惟蛇旧所识，实惮口眼狞。开笼听其去，郁屈尚不平。卖尔非我罪，不屠岂非情。不祈灵珠报，幸无嫌怨并。聊歌以记之，又以告同行。,
城南联句,韩愈,竹影金琐碎，--孟郊泉音玉淙琤。琉璃剪木叶，--韩愈翡翠开园英。流滑随仄步，--孟郊搜寻得深行。遥岑出寸碧，--韩愈远目增双明。乾穟纷拄地，--孟郊化虫枯挶茎。木腐或垂耳，--韩愈草珠竞骈睛。浮虚有新劚，--孟郊摧扤饶孤撑。囚飞黏网动，--韩愈盗啅接弹惊。脱实自开坼，--孟郊牵柔谁绕萦。礼鼠拱而立，--韩愈骇牛躅且鸣。蔬甲喜临社，--孟郊田毛乐宽征。露萤不自暖，--韩愈冻蝶尚思轻。宿羽有先晓，--孟郊食鳞时半横。菱翻紫角利，--韩愈荷折碧圆倾。楚腻鳣鲔乱，--孟郊獠羞蠃蟹并。桑蠖见虚指，--韩愈穴狸闻斗狞。逗翳翅相筑，--孟郊摆幽尾交搒。蔓涎角出缩，--韩愈树啄头敲铿。修箭袅金饵，--孟郊群鲜沸池羹。岸壳坼玄兆，--韩愈野麰渐丰萌。窑烟幂疏岛，--孟郊沙篆印回平。痒肌遭眊刺，--韩愈啾耳闻鸡生。奇虑恣回转，--孟郊遐睎纵逢迎。颠林戢远睫，--韩愈缥气夷空情。归迹归不得，--孟郊舍心舍还争。灵麻撮狗虱，--韩愈村稚啼禽猩。红皱晒檐瓦，--孟郊黄团系门衡。得隽蝇虎健，--韩愈相残雀豹趟。束枯樵指秃，--孟郊刈熟担肩赪。涩旋皮卷脔，--韩愈苦开腹彭亨。机舂潺湲力，--孟郊吹簸飘飖精。赛馔木盘簇，--韩愈靸妖藤索絣。荒学五六卷，--孟郊古藏四三茔。里儒拳足拜，--韩愈土怪闪眸侦。蹄道补复破，--孟郊丝窠扫还成。暮堂蝙蝠沸，--韩愈破灶伊威盈。追此讯前主，--孟郊答云皆冢卿。败壁剥寒月，--韩愈折篁啸遗笙。袿熏霏霏在，--孟郊綦迹微微呈。剑石犹竦槛，--韩愈兽材尚拏楹。宝唾拾未尽，--孟郊玉啼堕犹鎗。窗绡疑閟艳，--韩愈妆烛已销檠。绿发抽珉甃，--孟郊青肤耸瑶桢。白蛾飞舞地，--韩愈幽蠹落书棚。惟昔集嘉咏，--孟郊吐芳类鸣嘤。窥奇摘海异，--韩愈恣韵激天鲸。肠胃绕万象，--孟郊精神驱五兵。蜀雄李杜拔，--韩愈岳力雷车轰。大句斡玄造，--孟郊高言轧霄峥。芒端转寒燠，--韩愈神助溢杯觥。巨细各乘运，--韩愈湍涠亦腾声。凌花咀粉蕊，--孟郊削缕穿珠樱。绮语洗晴雪，--韩愈娇辞哢雏莺。酣欢杂弁珥，--孟郊繁价流金琼。菡萏写江调，--孟郊萎蕤缀蓝瑛。庖霜脍玄鲫，--韩愈淅玉炊香粳。朝馔已百态，--孟郊春醪又千名。哀匏蹙驶景，--韩愈冽唱凝余晶。解魄不自主，--孟郊痺肌坐空瞠。扳援贱蹊绝，--韩愈炫曜仙选更。丛巧竞采笑，--孟郊骈鲜互探婴。桑变忽芜蔓，--韩愈樟裁浪登丁。霞斗讵能极，--孟郊风期谁复赓。皋区扶帝壤，--韩愈瑰蕴郁天京。祥色被文彦，--孟郊良才插杉柽。隐伏饶气象，--韩愈兴潜示堆坑。擘华露神物，--孟郊拥终储地祯。訏谟壮缔始，--韩愈辅弼登阶清。坌秀恣填塞，--孟郊呀灵滀渟澄。益大联汉魏，--韩愈肇初迈周嬴。积照涵德镜，--孟郊传经俪金籝。食家行鼎鼐，--韩愈宠族饫弓旌。奕制尽从赐，--孟郊殊私得逾程。飞桥上架汉，--韩愈缭岸俯规瀛。潇碧远输委，--孟郊湖嵌费携擎。萄苜从大漠，--韩愈枫槠至南荆。嘉植鲜危朽，--孟郊膏理易滋荣。悬长巧纽翠，--韩愈象曲善攒珩。鱼口星浮没，--孟郊马毛锦斑騂。五方乱风土，--韩愈百种分鉏耕。葩蘖相妒出，--孟郊菲茸共舒晴。类招臻倜诡，--韩愈翼萃伏衿缨。危望跨飞动，--孟郊冥升蹑登闳。春游轹靃靡，--韩愈彩伴飒嫈嫇。遗灿飘的皪，--孟郊淑颜洞精诚。娇应如在寤，--韩愈颓意若含酲。鹓毳翔衣带，--孟郊鹅肪截佩璜。文升相照灼，--韩愈武胜屠欃枪。割锦不酬价，--孟郊构云有高营。通波牣鳞介，--韩愈疏畹富萧蘅。买养驯孔翠，--孟郊远苞树蕉栟。鸿头排刺芡，--韩愈鹄鸊攒瑰橙。骛广杂良牧，--孟郊蒙休赖先盟。罢旄奉环卫，--韩愈守封践忠贞。战服脱明介，--孟郊朝冠飘彩纮。爵勋逮僮隶，--韩愈簪笏自怀绷。乳下秀嶷嶷，--孟郊椒蕃泣喤喤。貌鉴清溢匣，--韩愈眸光寒发硎。馆儒养经史，--孟郊缀戚觞孙甥。考钟馈殽核，--韩愈戛鼓侑牢牲。飞膳自北下，--孟郊函珍极东烹。如瓜煮大卵，--韩愈比线茹芳菁。海岳错口腹，--孟郊赵燕锡媌娙。一笑释仇恨，--韩愈百金交弟兄。货至貊戎市，--孟郊呼传鹦鹆令。顺居无鬼瞰，--韩愈抑横免官评。杀候肆凌翦，--孟郊笼原匝罝紭。羽空颠雉鷃，--韩愈血路迸狐麖。折足去踸踔，--孟郊蹙鬐怒髟并鬤。跃犬疾翥鸟，--韩愈呀鹰甚饥虻。算蹄记功赏，--孟郊裂脑擒摚掁。猛毙牛马乐，--韩愈妖残枭鴼惸。窟穷尚嗔视，--孟郊箭出方惊抨。连箱载已实，--韩愈碍辙弃仍赢，喘觑锋刃点，--孟郊困冲株枿盲。扫净豁旷旷，--韩愈骋遥略苹苹。馋叉饱活脔，--孟郊恶嚼口尃腥鲭。岁律及郊至，--韩愈古音命韶韺。旗旆流日月，--孟郊帐庐扶栋甍。磊落奠鸿璧，--韩愈参差席香藑。玄祇祉兆姓，--孟郊黑秬饛丰盛。庆流蠲瘥疠，--韩愈威畅捐车童輣。灵燔望高冏，--孟郊龙驾闻敲风黄。是惟礼之盛，--韩愈永用表其宏。德孕厚生植，--孟郊恩熙完刖黥。宅土尽华族，--韩愈连田间强甿。荫庾森岭桧，--孟郊啄场翙祥明鸟，畦肥翦韭□，--韩愈陶固收盆罂。利养积余健，--孟郊孝思事严祊。掘云破嵽嵲，--韩愈采月漉坳泓。寺砌上明镜，--孟郊僧盂敲晓钲。泥象对骋怪，--韩愈铁钟孤舂锽。瘿颈闹鸠鸽，--孟郊蜿垣乱蛷蠑。葚黑老蚕蠋，--韩愈麦黄韵鹂鹒。韶曙迟胜赏，--孟郊贤明戒先庚。驰门填偪仄，--韩愈竞墅辗砯砰。碎缬红满杏，--孟郊稠凝碧浮饧。蹙绳觐娥婺，--韩愈斗草撷玑珵。粉汗泽广额，--孟郊金星堕连璎。鼻偷困淑郁，--韩愈眼剽强盯瞑。是节饱颜色，--孟郊兹疆称都城。书饶罄鱼茧，--韩愈纪盛播琴筝。奚必事远觌，--孟郊无端逐羁伧。将身亲魍魅，--韩愈浮迹侣鸥?。腥味空奠屈，--孟郊天年徒羡彭。惊魂见蛇蚓，--韩愈触嗅值虾蟚。幸得履中气，--孟郊忝从拂天枨。归私暂休暇，--韩愈驱明出庠黉。鲜意竦轻畅，--孟郊连辉照琼莹。陶暄逐风乙，--韩愈跃视舞晴蜻。足胜自多诣，--孟郊心贪敌无勍。始知乐名教，--韩愈何用苦拘伫。毕景任诗趣，--孟郊焉能守硜硜--韩愈,
琴曲歌辞·拘幽操,韩愈,目掩掩兮其凝其盲，耳肃肃兮听不闻声。朝不日出兮夜不见月与星，有知无知兮为死为生。呜呼！臣罪当诛兮天王圣明。,
远游联句,韩愈,别肠车轮转，一日一万周。--孟郊离思春冰泮，烂漫不可收。--韩愈驰光忽以迫，飞辔谁能留。--孟郊取之讵灼灼，此去信悠悠。--李翱楚客宿江上，夜魂栖浪头。晓日生远岸，水芳缀孤舟。--孟郊村饮泊好木，野蔬拾新柔。独含凄凄别，中结郁郁愁。--孟郊人忆旧行乐，鸟吟新得俦。--孟郊灵瑟时窅窅，霠猿夜啾啾。愤涛气尚盛，恨竹泪空幽。--韩愈长怀绝无已，多感良自尤。即路涉献岁，归期眇凉秋。--韩愈两欢日牢落，孤悲坐绸缪。--韩愈观怪忽荡漾，叩奇独冥搜。海鲸吞明月，浪岛没大沤。--孟郊我有一寸钩，欲钓千丈流。良知忽然远，壮志郁无抽。--孟郊魍魅暂出没，蛟螭互蟠蟉。昌言拜舜禹，举马风凌斗牛。--韩愈怀糈馈贤屈，乘桴追圣丘。飘然天外步，岂肯区中囚。--韩愈楚些待谁吊，贾辞缄恨投。翳明弗可晓，秘魂安所求。--孟郊气毒放逐域，蓼杂芳菲畴。当春忽凄凉，不枯亦飕飗。--孟郊貉谣众猥款，巴语相咿嚘。默誓去外俗，嘉愿还中州。--孟郊江生行既乐，躬辇自相戮。饮醇趣明代，味腥谢荒陬。--孟郊驰深鼓利楫，趋险惊蜚輶。系石沈靳尚，开弓射鴅吺。--韩愈路暗执屏翳，波惊戮阳侯。广泛信缥缈，高行恣浮游。--韩愈外患萧萧去，中悒稍稍瘳。振衣造云阙，跪坐陈清猷。--韩愈德风变谗巧，仁气销戈矛。名声照西海，淑问无时休。--韩愈归哉孟夫子，归去无夷犹。--韩愈,
叉鱼招张功曹,韩愈,叉鱼春岸阔，此兴在中宵。大炬然如昼，长船缚似桥。深窥沙可数，静搒水无摇。刃下那能脱，波间或自跳。中鳞怜锦碎，当目讶珠销。迷火逃翻近，惊人去暂遥。竞多心转细，得隽语时嚣。潭罄知存寡，舷平觉获饶。交头疑凑饵，骈首类同条。濡沫情虽密，登门事已辽。盈车欺故事，饲犬验今朝。血浪凝犹沸，腥风远更飘。盖江烟幂幂，拂棹影寥寥。獭去愁无食，龙移惧见烧。如棠名既误，钓渭日徒消。文客惊先赋，篙工喜尽谣。脍成思我友，观乐忆吾僚。自可捐忧累，何须强问鸮。,
晋公破贼回重拜台司，以诗示幕中宾客，愈奉,韩愈,南伐旋师太华东，天书夜到册元功。将军旧压三司贵，相国新兼五等崇。鹓鹭欲归仙仗里，熊罴还入禁营中。长惭典午非材职，得就闲官即至公。,
送桂州严大夫同用南字,韩愈,苍苍森八桂，兹地在湘南。江作青罗带，山如碧玉篸。户多输翠羽，家自种黄甘。远胜登仙去，飞鸾不假骖。,山水诗
天星送杨凝郎中贺正,韩愈,天星牢落鸡喔咿，仆夫起餐车载脂。正当穷冬寒未已，借问君子行安之。会朝元正无不至，受命上宰须及期。侍从近臣有虚位，公今此去归何时。,
池上絮,韩愈,池上无风有落晖，杨花晴后自飞飞。为将纤质凌清镜，湿却无穷不得归。,
孟东野失子,韩愈,失子将何尤，吾将上尤天。女实主下人，与夺一何偏。彼于女何有，乃令蕃且延。此独何罪辜，生死旬日间。上呼无时闻，滴地泪到泉。地祇为之悲，瑟缩久不安。乃呼大灵龟，骑云款天门。问天主下人，薄厚胡不均。天曰天地人，由来不相关。吾悬日与月，吾系星与辰。日月相噬啮，星辰踣而颠。吾不女之罪，知非女由因。且物各有分，孰能使之然。有子与无子，祸福未可原。鱼子满母腹，一一欲谁怜。细腰不自乳，举族常孤鳏。鸱枭啄母脑，母死子始翻。蝮蛇生子时，坼裂肠与肝。好子虽云好，未还恩与勤。恶子不可说，鸱枭蝮蛇然。有子且勿喜，无子固勿叹。上圣不待教，贤闻语而迁。下愚闻语惑，虽教无由悛。大灵顿头受，即日以命还。地祇谓大灵，女往告其人。东野夜得梦，有夫玄衣巾。闯然入其户，三称天之言。再拜谢玄夫，收悲以欢忻。,
陆浑山火和皇甫湜用其韵,韩愈,皇甫补官古贲浑，时当玄冬泽乾源。山狂谷很相吐吞，风怒不休何轩轩。摆磨出火以自燔，有声夜中惊莫原。天跳地踔颠乾坤，赫赫上照穷崖垠。截然高周烧四垣，神焦鬼烂无逃门。三光弛隳不复暾，虎熊麋猪逮猴猿。水龙鼍龟鱼与鼋，鸦鸱雕鹰雉鹄鹍。燖炰煨爊孰飞奔，祝融告休酌卑尊，错陈齐玫辟华园，芙蓉披猖塞鲜繁。千钟万鼓咽耳喧。攒杂啾嚄沸篪埙，彤幢绛旃紫纛幡。炎官热属朱冠裈，髹其肉皮通髀臀。颓胸垤腹车掀辕，缇颜靺股豹两鞬。霞车虹靷日毂轓，丹蕤縓盖绯繙ǐ。红帷赤幕罗脤膰，ì池波风肉陵屯。谽呀钜壑颇黎盆，豆登五山瀛四尊。熙熙釂酬笑语言，雷公擘山海水翻。齿牙嚼啮舌腭反，电光ō磹赪目?，顼冥收威避玄根，斥弃舆马背厥孙。缩身潜喘拳肩跟，君臣相怜加爱恩。命黑螭侦焚其元，天阙悠悠不可援。梦通上帝血面论，侧身欲进叱于阍。帝赐九河湔涕痕，又诏巫阳反其魂。徐命之前问何冤，火行于冬古所存。我如禁之绝其飧，女丁妇壬传世婚。一朝结雠奈后昆，时行当反慎藏蹲。视桃著花可小骞，月及申酉利复怨。助汝五龙从九鲲，溺厥邑囚之昆仑。皇甫作诗止睡昏，辞夸出真遂上焚。要余和增怪又烦，虽欲悔舌不可扪。,
崔十七少府摄伊阳，以诗及书见投，因酬三十,韩愈,崔君初来时，相识颇未惯。但闻赤县尉，不比博士慢。赁屋得连墙，往来忻莫间。我时亦新居，触事苦难办。蔬飧要同吃，破袄请来绽。谓言安堵后，贷借更何患。不知孤遗多，举族仰薄宦。有时未朝餐，得米日已晏。隔墙闻讙呼，众口极鹅雁。前计顿乖张，居然见真赝。娇儿好眉眼，袴脚冻两骭。捧书随诸兄，累累两角丱。冬惟茹寒齑，秋始识瓜瓣。问之不言饥，饫若厌刍豢。才名三十年，久合居给谏。白头趋走里，闭口绝谤讪。府公旧同袍，拔擢宰山涧。寄诗杂诙俳，有类说鹏鷃。上言酒味酸，冬衣竟未擐。下言人吏稀，惟足彪与虥。又言致猪鹿，此语乃善幻。三年国子师，肠肚习藜苋。况住洛之涯，鲂鳟可罩汕。肯效屠门嚼，久嫌弋者篡。谋拙日焦拳，活计似锄刬。男寒涩诗书，妻瘦剩腰襻。为官不事职，厥罪在欺谩。行当自劾去，渔钓老葭薍。岁穷寒气骄，冰雪滑磴栈。音问难屡通，何由觌清盼。,
感春五首,韩愈,辛夷高花最先开，青天露坐始此回。已呼孺人戛鸣瑟，更遣稚子传清杯。选壮军兴不为用，坐狂朝论无由陪。如今到死得闲处，还有诗赋歌康哉。洛阳东风几时来，川波岸柳春全回。宫门一锁不复启，虽有九陌无尘埃。策马上桥朝日出，楼阙赤白正崔嵬。孤吟屡阕莫与和，寸恨至短谁能裁。春田可耕时已催，王师北讨何当回。放车载草农事济，战马苦饥谁念哉。蔡州纳节旧将死，起居谏议联翩来。朝廷未省有遗策，肯不垂意瓶与罍。前随杜尹拜表回，笑言溢口何欢咍。孔丞别我适临汝，风骨峭峻遗尘埃。音容不接只隔夜，凶讣讵可相寻来。天公高居鬼神恶，欲保性命诚难哉。辛夷花房忽全开，将衰正盛须频来。清晨辉辉烛霞日，薄暮耿耿和烟埃。朝明夕暗已足叹，况乃满地成摧颓。迎繁送谢别有意，谁肯留恋少环回。,描写春天
纳凉联句,韩愈,递啸取遥风，微微近秋朔。--孟郊金柔气尚低，火老候愈浊。--韩愈熙熙炎光流，竦竦高云擢。--韩愈闪红惊蚴虬，凝赤耸山岳。目林恐焚烧，耳井忆瀺灂。--孟郊仰惧失交泰，非时结冰雹。化邓渴且多，奔河诚已悫。--孟郊暍道者谁子，叩商者何乐。洗矣得滂沱，感然鸣鸑鷟。--孟郊嘉愿苟未从，前心空缅邈。清砌千回坐，冷环再三握。--孟郊烦怀却星星，高意还卓卓。--孟郊龙沈剧煮鳞，牛喘甚焚角。蝉烦鸣转喝，乌噪饥不啄。--韩愈昼蝇食案繁，宵蚋肌血渥。单絺厌已褫，长艹妾倦还捉。--韩愈幸兹得佳朋，于此荫华桷。青荧文簟施，淡澉甘瓜濯。--韩愈大壁旷凝净，古画奇駮荦。凄如羾寒门，皓若攒玉璞。--韩愈扫宽延鲜飙，汲冷渍香穱。篚实摘林珍，盘殽馈禽曷。--韩愈空堂喜淹留，贫馔羞龌龊。--韩愈殷勤相劝勉，左右加砻斫。贾勇发霜硎，争前曜冰槊。--孟郊微然草根响，先被诗情觉。感衰悲旧改，工异逞新貌。--孟郊谁言摈朋老，犹自将心学。危檐不敢凭，朽机惧倾扑。--孟郊青云路难近，黄鹤足仍鋜。未能饮渊泉，立滞叫芳药。--孟郊与子昔睽离，嗟余苦屯剥。直道败邪径，拙谋伤巧诼。--韩愈炎湖度氛氲，热石行荦硞。痟肌夏尤甚，疟渴秋更数。--韩愈君颜不可觌，君手无由搦。今来沐新恩，庶见返鸿朴。--韩愈儒庠恣游息，圣籍饱商榷。危行无低徊，正言免咿喔。--韩愈车马获同驱，酒醪欣共欶。惟忧弃菅蒯，敢望侍帷幄。--韩愈此志且何如，希君为追琢。--韩愈,
雨中寄孟刑部几道联句,韩愈,秋潦淹辙迹，高居限参拜。--韩愈耿耿蓄良思，遥遥仰嘉话。--孟郊一晨长隔岁，百步远殊界。--韩愈商听饶清耸，闷怀空抑噫。--孟郊美君知道腴，逸步谢天械。--韩愈吟馨铄纷杂，抱照莹疑怪。--孟郊撞宏声不掉，输邈澜逾杀。--韩愈檐泻碎江喧，街流浅溪迈。--孟郊念初相遭逢，幸免因媒介。祛烦类决痈，惬兴剧爬疥。--韩愈研文较幽玄，呼博骋雄快。今君轺方驰，伊我羽已铩。--韩愈温存感深惠，琢切奉明诫。--韩愈迨兹更凝情，暂阻若婴瘵。欲知相从尽，灵珀拾纤芥。--孟郊欲知相益多，神药销宿惫。德符仙山岸，永立难奇支坏。--孟郊气涵秋天河，有朗无惊湃。--孟郊祥凤遗蒿鷃，云韶掩夷靺。争名求鹄徒，腾口甚蝉喝。--韩愈未来声已赫，始鼓敌前败。斗场再鸣先，遐路一飞届。--韩愈东野继奇躅，修纶悬众犗。穿空细丘垤，照日陋菅蒯。--韩愈小生何足道，积慎如触虿。愔愔抱所诺，翼翼自申戒。--孟郊圣书空勘读，盗食敢求嘬。惟当骑款段，岂望觌珪玠。--孟郊弱操愧筠杉，微芳比萧□。何以验高明，柔中有刚夬。--孟郊,
晚秋郾城夜会联句,韩愈,从军古云乐，谈笑青油幕。灯明夜观棋，月暗秋城柝。--李正封羁客方寂历，惊乌时落泊。语阑壮气衰，酒醒寒砧作。--韩愈遇主贵陈力，夷凶匪兼弱。百牢犒舆师，千户购首恶。--李正封平生耻论兵，末暮不轻诺。徒然感恩义，谁复论勋爵。--韩愈多士被沾污，小夷施毒蠚。何当铸剑戟。相与归台阁。--李正封室妇叹鸣鹳，家人祝喜鹊。终朝考蓍龟，何日亲烝礿。--韩愈间使断津梁，潜军索林薄。红尘羽书靖，大水沙囊涸。--李正封铭山子所工，插羽余何怍。未足烦刀俎，只应输管钥。--韩愈雨矢逐天狼，电矛驱海若。灵诛固无纵，力战谁敢却。--李正封峨峨云梯翔，赫赫火箭著。连空隳雉堞，照夜焚城郭。--韩愈军门宣一令，庙算建三略。雷鼓揭千枪，浮桥交万筰。--李正封蹂野马云腾，映原旗火铄。疲氓坠将拯，残虏狂可缚。--韩愈摧锋若貙兕，超乘如猱玃。逢掖服翻惭，缦胡缨可愕。--李正封星陨闻雊雉，师兴随唳鹤。虎豹贪犬羊，鹰鹯憎鸟雀。--韩愈烧陂除积聚，灌垒失依托。凭轼谕昏迷，执殳征暴虐。--李正封仓空战卒饥，月黑探兵错。凶徒更蹈藉，逆族相啖嚼。--韩愈轴轳亘淮泗，旆旌连夏鄂。大野纵氐羌，长河浴骝骆。--李正封东西竞角逐，远近施矰缴。人怨童聚谣，天殃鬼行疟。--韩愈汉刑支郡黜，周制闲田削。侯社退无功，鬼薪惩不恪。--李正封余虽司斧锧，情本尚丘壑。且待献俘囚，终当返耕获。--韩愈藁街陈鈇钺，桃塞兴钱鎛。地理画封疆，天文扫寥廓。--李正封天子悯疮痍，将军禁卤掠。策勋封龙额，归兽获麟脚。--韩愈诘诛敬王怒，给复哀人瘼。泽发解兜鍪，酡颜倾凿落。--李正封安存惟恐晚，洗雪不论昨。暮鸟已安巢，春蚕看满箔。--韩愈声明动朝阙，光宠耀京洛。旁午降丝纶，中坚拥鼓铎。--李正封密坐列珠翠，高门涂粉雘。跋朝贺书飞，塞路归鞍跃。--韩愈魏阙横云汉，秦关束岩崿。拜迎罗櫜鞬，问遗结囊橐。--李正封江淮永清晏，宇宙重开拓。是日号升平，此年名作噩。--韩愈洪赦方下究，武飙亦旁魄。南据定蛮陬，北攫空朔漠。--李正封儒生惬教化，武士猛刺斫。吾相两优游，他人双落莫。--韩愈印从负鼎佩，门为登坛凿。再入更显严，九迁弥謇谔。--李正封宾筵尽狐赵，导骑多卫霍。国史擅芬芳，宫娃分绰约。--韩愈丹掖列鹓鹭，洪炉衣狐貉。摛文挥月毫，讲剑淬霜锷。--李正封命衣备藻火，赐乐兼拊搏。两厢铺氍毹，五鼎调勺药。--韩愈带垂苍玉佩，辔蹙黄金络。诱接喻登龙，趋驰状倾藿。--李正封青娥翳长袖，红颊吹鸣籥。傥不忍辛勤，何由恣欢谑。--韩愈惟当早富贵，岂得暂寂寞。但掷雇笑金，仍祈却老药。--李正封殁庙配尊斝，生堂合聲鑮。安行庇松篁，高卧枕莞蒻。--韩愈洗沐恣兰芷，割烹厌腗臄。喜颜非忸怩，达志无陨获。--李正封诙谐酒席展，慷慨戎装著。斩马祭旄纛，炰羔礼芒屩。--韩愈山多离隐豹，野有求伸蠖。推选阅群材，荐延搜一鹗。--李正封左右供谄誉，亲交献谀噱。名声载揄扬，权势实熏灼。--韩愈道旧生感激，当歌发酬酢。群孙轻绮纨，下客丰醴酪。--李正封穷天贡琛异，匝海赐酺醵。作乐鼓还槌，从禽弓始彍。--韩愈取欢移日饮，求胜通宵博。五白气争呼，六奇心运度。--李正封恩泽诚布濩，嚚顽已箫勺。告成上云亭，考古垂矩矱。--韩愈前堂清夜吹，东第良晨酌。池莲拆秋房，院竹翻夏箨。--李正封五狩朝恒岱，三畋宿杨柞。农书乍讨论，马法长悬格。--韩愈雪下收新息，阳生过京索。尔牛时寝讹，我仆或歌咢。--李正封帝载弥天地，臣辞劣萤爝。为诗安能详，庶用存糟粕。--韩愈,
琴曲歌辞·龟山操,韩愈,龟之气兮不能云雨，龟之枿兮不中梁柱，龟之大兮只以奄鲁。知将隳兮哀莫余伍，周公有鬼兮嗟余归辅。,
将至韶州先寄张端公使君借图经,韩愈,曲江山水闻来久，恐不知名访倍难。愿借图经将入界，每逢佳处便开看。,
游城南十六首·楸树,韩愈,青幢紫盖立童童，细雨浮烟作彩笼。不得画师来貌取，定知难见一生中。,
和武相公早春闻莺,韩愈,早晚飞来入锦城，谁人教解百般鸣。春风红树惊眠处，似妒歌童作艳声。,
大行皇太后挽歌词三首,韩愈,一纪尊名正，三时孝养荣。高居朝圣主，厚德载群生。武帐虚中禁，玄堂掩太平。秋天笳鼓歇，松柏遍山鸣。威仪备吉凶，文物杂军容。配地行新祭，因山托故封。凤飞终不返，剑化会相从。无复临长乐，空闻报晓钟。追攀万国来，警卫百神陪。画翣登秋殿，容衣入夜台。云随仙驭远，风助圣情哀。只有朝陵日，妆奁一暂开。,
和李司勋过连昌宫,韩愈,夹道疏槐出老根，高甍巨桷压山原。宫前遗老来相问，今是开元几叶孙。,
奉和兵部张侍郎酬郓州马尚书祗召途中见寄开,韩愈,来朝当路日，承诏改辕时。再领须句国，仍迁少昊司。暖风抽宿麦，清雨卷归旗。赖寄新珠玉，长吟慰我思。,
河之水二首寄子侄老成,韩愈,河之水，去悠悠。我不如，水东流。我有孤侄在海陬，三年不见兮使我生忧。日复日，夜复夜。三年不见汝，使我鬓发未老而先化。河之水，悠悠去。我不如，水东注。我有孤侄在海浦，三年不见兮使我心苦。采蕨于山，缗鱼于渊。我徂京师，不远其还。,
县斋读书,韩愈,出宰山水县，读书松桂林。萧条捐末事，邂逅得初心。哀狖醒俗耳，清泉洁尘襟。诗成有共赋，酒熟无孤斟。青竹时默钓，白云日幽寻。南方本多毒，北客恒惧侵。谪谴甘自守，滞留愧难任。投章类缟带，伫答逾兼金。,
新竹,韩愈,笋添南阶竹，日日成清閟。缥节已储霜，黄苞犹掩翠。出栏抽五七，当户罗三四。高标陵秋严，贞色夺春媚。稀生巧补林，并出疑争地。纵横乍依行，烂熳忽无次。风枝未飘吹，露粉先涵泪。何人可携玩，清景空瞪视。,
送侯参谋赴河中幕,韩愈,忆昔初及第，各以少年称。君颐始生须，我齿清如冰。尔时心气壮，百事谓己能。一别讵几何，忽如隔晨兴。我齿豁可鄙，君颜老可憎。相逢风尘中，相视迭嗟矜。幸同学省官，末路再得朋。东司绝教授，游宴以为恒。秋渔荫密树，夜博然明灯。雪径抵樵叟，风廊折谈僧。陆浑桃花间，有汤沸如烝。三月崧少步，踯躅红千层。洲沙厌晚坐，岭壁穷晨升。沈冥不计日，为乐不可胜。迁满一已异，乖离坐难凭。行行事结束，人马何蹻腾。感激生胆勇，从军岂尝曾。洸洸司徒公，天子爪与肱。提师十万余，四海钦风棱。河北兵未进，蔡州帅新薨。曷不请扫除，活彼黎与烝。鄙夫诚怯弱，受恩愧徒弘。犹思脱儒冠，弃死取先登。又欲面言事，上书求诏征。侵官固非是，妄作谴可惩。惟当待责免，耕劚归沟塍。今君得所附，势若脱鞲鹰。檄笔无与让，幕谋识其膺。收绩开史牒，翰飞逐溟鹏。男儿贵立事，流景不可乘。岁老阴沴作，云颓雪翻崩。别袖拂洛水，征车转崤陵。勤勤酒不进，勉勉恨已仍。送君出门归，愁肠若牵绳。默坐念语笑，痴如遇寒蝇。策马谁可适，晤言谁为应。席尘惜不扫，残尊对空凝。信知后会时，日月屡环縆。生期理行役，欢绪绝难承。寄书惟在频，无吝简与缯。,
送湖南李正字归,韩愈,长沙入楚深，洞庭值秋晚。人随鸿雁少，江共蒹葭远。历历余所经，悠悠子当返。孤游怀耿介，旅宿梦婉娩。风土稍殊音，鱼虾日异饭。亲交俱在此，谁与同息偃。,
辛卯年雪,韩愈,元和六年春，寒气不肯归。河南二月末，雪花一尺围。崩腾相排拶，龙凤交横飞。波涛何飘扬，天风吹幡旂。白帝盛羽卫，鬖髿振裳衣。白霓先启途，从以万玉妃。翕翕陵厚载，哗哗弄阴机。生平未曾见，何暇议是非。或云丰年祥，饱食可庶几。善祷吾所慕，谁言寸诚微。,
酬司门卢四兄云夫院长望秋作,韩愈,长安雨洗新秋出，极目寒镜开尘函。终南晓望蹋龙尾，倚天更觉青巉巉。自知短浅无所补，从事久此穿朝衫。归来得便即游览，暂似壮马脱重衔。曲江荷花盖十里，江湖生目思莫缄。乐游下瞩无远近，绿槐萍合不可芟。白首寓居谁借问，平地寸步扃云岩。云夫吾兄有狂气，嗜好与俗殊酸咸。日来省我不肯去，论诗说赋相喃喃。望秋一章已惊绝，犹言低抑避谤谗。若使乘酣骋雄怪，造化何以当镌劖。嗟我小生值强伴，怯胆变勇神明鉴。驰坑跨谷终未悔，为利而止真贪馋。高揖群公谢名誉，远追甫白感至諴。楼头完月不共宿，其奈就缺行攕攕。,
奉和武相公镇蜀时咏使宅韦太尉所养孔雀,韩愈,穆穆鸾凤友，何年来止兹。飘零失故态，隔绝抱长思。翠角高独耸，金华焕相差。坐蒙恩顾重，毕命守阶墀。,
琴曲歌辞·残形操,韩愈,有兽维狸兮我梦得之，其身孔明兮而头不知。吉凶何为兮觉坐而思，巫咸上天兮识者其谁。,
题楚昭王庙,韩愈,丘坟满目衣冠尽，城阙连云草树荒。犹有国人怀旧德，一间茅屋祭昭王。,
喜雪献裴尚书,韩愈,宿云寒不卷，春雪堕如簁。骋巧先投隙，潜光半入池。喜深将策试，惊密仰檐窥。自下何曾污，增高未觉危。比心明可烛，拂面爱还吹。妒舞时飘袖，欺梅并压枝。地空迷界限，砌满接高卑。浩荡乾坤合，霏微物象移。为祥矜大熟，布泽荷平施。已分年华晚，犹怜曙色随。气严当酒换，洒急听窗知。照曜临初日，玲珑滴晚澌。聚庭看岳耸，扫路见云披。阵势鱼丽远，书文鸟篆奇。纵欢罗艳黠，列贺拥熊螭。履敝行偏冷，门扃卧更羸。悲嘶闻病马，浪走信娇儿。灶静愁烟绝，丝繁念鬓衰。拟盐吟旧句，授简慕前规。捧赠同燕石，多惭失所宜。,
学诸进士作精卫衔石填海,韩愈,鸟有偿冤者，终年抱寸诚。口衔山石细，心望海波平。渺渺功难见，区区命已轻。人皆讥造次，我独赏专精。岂计休无日，惟应尽此生。何惭刺客传，不著报雠名。,
题百叶桃花,韩愈,百叶双桃晚更红，窥窗映竹见玲珑。应知侍史归天上，故伴仙郎宿禁中。,
戏题牡丹,韩愈,幸自同开俱阴隐，何须相倚斗轻盈。陵晨并作新妆面，对客偏含不语情。双燕无机还拂掠，游蜂多思正经营。长年是事皆抛尽，今日栏边暂眼明。,
奉和虢州刘给事使君三堂新题二十一咏·方桥,韩愈,非阁复非船，可居兼可过。君欲问方桥，方桥如此作。,
游城南十六首·题于宾客庄,韩愈,榆荚车前盖地皮，蔷薇蘸水笋穿篱。马蹄无入朱门迹，纵使春归可得知。,
游城南十六首·楸树二首,韩愈,几岁生成为大树，一朝缠绕困长藤。谁人与脱青罗帔，看吐高花万万层。幸自枝条能树立，可烦萝蔓作交加。傍人不解寻根本，却道新花胜旧花。,
游城南十六首·风折花枝,韩愈,浮艳侵天难就看，清香扑地只遥闻。春风也是多情思，故拣繁枝折赠君。,
奉和裴相公东征途经女几山下作,韩愈,旗穿晓日云霞杂，山倚秋空剑戟明。敢请相公平贼后，暂携诸吏上峥嵘。,
谢自然诗,韩愈,果州南充县，寒女谢自然。童騃无所识，但闻有神仙。轻生学其术，乃在金泉山。繁华荣慕绝，父母慈爱捐。凝心感魑魅，慌惚难具言。一朝坐空室，云雾生其间。如聆笙竽韵，来自冥冥天。白日变幽晦，萧萧风景寒。檐楹暂明灭，五色光属联。观者徒倾骇，踯躅讵敢前。须臾自轻举，飘若风中烟。茫茫八纮大，影响无由缘。里胥上其事，郡守惊且叹。驱车领官吏，氓俗争相先。入门无所见，冠履同蜕蝉。皆云神仙事，灼灼信可传。余闻古夏后，象物知神奸。山林民可入，魍魉莫逢旃。逶迤不复振，后世恣欺谩。幽明纷杂乱，人鬼更相残。秦皇虽笃好，汉武洪其源。自从二主来，此祸竟连连。木石生怪变，狐狸骋妖患。莫能尽性命，安得更长延。人生处万类，知识最为贤。奈何不自信，反欲从物迁。往者不可悔，孤魂抱深冤。来者犹可诫，余言岂空文。人生有常理，男女各有伦。寒衣及饥食，在纺绩耕耘。下以保子孙，上以奉君亲。苟异于此道，皆为弃其身。噫乎彼寒女，永托异物群。感伤遂成诗，昧者宜书绅。,
送李员外院长分司东都,韩愈,去年秋露下，羁旅逐东征。今岁春光动，驱驰别上京。饮中相顾色，送后独归情。两地无千里，因风数寄声。,
游西林寺题萧二兄郎中旧堂,韩愈,中郎有女能传业，伯道无儿可保家。偶到匡山曾住处，几行衰泪落烟霞。,
去岁自刑部侍郎以罪贬潮州刺史，乘驿赴任，,韩愈,数条藤束木皮棺，草殡荒山白骨寒。惊恐入心身已病，扶舁沿路众知难。绕坟不暇号三匝，设祭惟闻饭一盘。致汝无辜由我罪，百年惭痛泪阑干。,
和水部张员外宣政衙赐百官樱桃诗,韩愈,汉家旧种明光殿，炎帝还书本草经。岂似满朝承雨露，共看传赐出青冥。香随翠笼擎初到，色映银盘写未停。食罢自知无所报，空然惭汗仰皇扃。,
奉使镇州，行次承天行营，奉酬裴司空,韩愈,窜逐三年海上归，逢公复此著征衣。旋吟佳句还鞭马，恨不身先去鸟飞。,
寒食日出游,韩愈,李花初发君始病，我往看君花转盛。走马城西惆怅归，不忍千株雪相映。迩来又见桃与梨，交开红白如争竞。可怜物色阻携手，空展霜缣吟九咏。纷纷落尽泥与尘，不共新妆比端正。桐华最晚今已繁，君不强起时难更。关山远别固其理，寸步难见始知命。忆昔与君同贬官，夜渡洞庭看斗柄。岂料生还得一处，引袖拭泪悲且庆。各言生死两追随，直置心亲无貌敬。念君又署南荒吏，路指鬼门幽且夐。三公尽是知音人，曷不荐贤陛下圣。囊空甑倒谁救之，我今一食日还并。自然忧气损天和，安得康强保天性。断鹤两翅鸣何哀，絷骥四足气空横。今朝寒食行野外，绿杨匝岸蒲生迸。宋玉庭边不见人，轻浪参差鱼动镜。自嗟孤贱足瑕疵，特见放纵荷宽政。饮酒宁嫌盏底深，题诗尚倚笔锋劲。明宵故欲相就醉，有月莫愁当火令。,
读皇甫湜公安园池诗书其后二首,韩愈,晋人目二子，其犹吹一吷。区区自其下，顾肯挂牙舌。春秋书王法，不诛其人身。尔雅注虫鱼，定非磊落人。湜也困公安，不自闲穷年。枉智思掎抚，粪壤污秽岂有臧。诚不如两忘，但以一概量。我有一池水，蒲苇生其间。虫鱼沸相嚼，日夜不得闲。我初往观之，其后益不观。观之乱我意，不如不观完。用将济诸人，舍得业孔颜。百年讵几时，君子不可闲。,
会合联句,韩愈,离别言无期，会合意弥重。--张籍病添儿女恋，老丧丈夫勇。--韩愈剑心知未死，诗思犹孤耸。--孟郊愁去剧箭飞，欢来若泉涌。--张彻析言多新贯，摅抱无昔壅。--张籍念难须勤追，悔易勿轻踵。--韩愈吟巴山荦嶨，说楚波堆垄。--孟郊马辞虎豹怒，舟出蛟鼍恐。--张彻狂鲸时孤轩，幽狖杂百种。--韩愈瘴衣常腥腻，蛮器多疏冗。--张籍剥苔吊斑林，角饭饵沈冢。--韩愈忽尔衔远命，归欤舞新宠。--孟郊鬼窟脱幽妖，天居觌清栱。--韩愈京游步方振，谪梦意犹恟。--张籍诗书夸旧知，酒食接新奉。--韩愈嘉言写清越，愈病失肬肿。--孟郊夏阴偶高庇，宵魄接虚拥。--韩愈雪弦寂寂听，茗碗纤纤捧。--孟郊驰辉烛浮萤，幽响泄潜蛩。--韩愈诗老独何心，江疾有余兀重。--孟郊我家本瀍穀，有地介皋巩。休迹忆沈冥，峨冠惭闒白辱。--韩愈升朝高辔逸，振物群听悚。徒言濯幽泌，谁与薙荒茸。--张籍朝绅郁青绿，马饰曜珪珙。国雠未销铄，我志荡邛陇。--孟郊君才诚倜傥，时论方汹溶。格言多彪蔚，悬解无梏拲。--韩愈张生得渊源，寒色拔山冢。坚如撞群金，眇若抽独蛹。--韩愈伊余何所拟，跛鳖讵能踊。块然堕岳石，飘尔罥巢氄。--孟郊龙旆垂天卫，云韶凝禁甬。君胡眠安然，朝鼓声汹汹。--韩愈,
琴曲歌辞·履霜操,韩愈,父兮儿寒，母兮儿饥。儿罪当笞，逐儿何为。儿在中野，以宿以处。四无人声，谁与儿语。儿寒何衣，儿饥何食。儿行于野，履霜以足。母生众儿，有母怜之。独无母怜，儿宁不悲。,
别盈上人,韩愈,山僧爱山出无期，俗士牵俗来何时。祝融峰下一回首，即是此生长别离。,
奉和虢州刘给事使君三堂新题二十一咏·北湖,韩愈,闻说游湖棹，寻常到此回。应留醒心处，准拟醉时来。,
奉和虢州刘给事使君三堂新题二十一咏·花岛,韩愈,蜂蝶去纷纷，香风隔岸闻。欲知花岛处，水上觅红云。,
奉和虢州刘给事使君三堂新题二十一咏·竹径,韩愈,无尘从不扫，有鸟莫令弹。若要添风月，应除数百竿。,
奉和虢州刘给事使君三堂新题二十一咏·荷池,韩愈,风雨秋池上，高荷盖水繁。未谙鸣摵摵，那似卷翻翻。,
奉和虢州刘给事使君三堂新题二十一咏·柳巷,韩愈,柳巷还飞絮，春馀几许时。吏人休报事，公作送春诗。,
奉和虢州刘给事使君三堂新题二十一咏·北楼,韩愈,郡楼乘晓上，尽日不能回。晚色将秋至，长风送月来。,
奉和虢州刘给事使君三堂新题二十一咏·镜潭,韩愈,非铸复非熔，泓澄忽此逢。鱼虾不用避，只是照蛟龙。,
奉和虢州刘给事使君三堂新题二十一咏·梯桥,韩愈,乍似上青冥，初疑蹑菡萏。自无飞仙骨，欲度何由敢。,
奉和虢州刘给事使君三堂新题二十一咏·月池,韩愈,寒池月下明，新月池边曲。若不妒清妍，却成相映烛。,
游城南十六首·晚春,韩愈,草树知春不久归，百般红紫斗芳菲。杨花榆荚无才思，惟解漫天作雪飞。,
游城南十六首·落花,韩愈,已分将身著地飞，那羞践踏损光晖。无端又被春风误，吹落西家不得归。,
游城南十六首·赠同游,韩愈,唤起窗全曙，催归日未西。无心花里鸟，更与尽情啼。,
游城南十六首·把酒,韩愈,扰扰驰名者，谁能一日闲。我来无伴侣，把酒对南山。,
酬马侍郎寄酒,韩愈,一壶情所寄，四句意能多。秋到无诗酒，其如月色何。,
和侯协律咏笋,韩愈,竹亭人不到，新笋满前轩。乍出真堪赏，初多未觉烦。成行齐婢仆，环立比儿孙。验长常携尺，愁乾屡侧盆。对吟忘膳饮，偶坐变朝昏。滞雨膏腴湿，骄阳气候温。得时方张王，挟势欲腾骞。见角牛羊没，看皮虎豹存。攒生犹有隙，散布忽无垠。讵可持筹算，谁能以理言。纵横公占地，罗列暗连根。狂剧时穿壁，横强几触藩。深潜如避逐，远去若追奔。始讶妨人路，还惊入药园。萌芽防浸大，覆载莫偏恩。已复侵危砌，非徒出短垣。身宁虞瓦砾，计拟掩兰荪。且叹高无数，庸知上几番。短长终不校，先后竟谁论。外恨苞藏密，中仍节目繁。暂须回步履，要取助盘飧。穰穰疑翻地，森森竞塞门。戈矛头戢戢，蛇虺首掀掀。妇懦咨料拣，儿痴谒尽髡。侯生来慰我，诗句读惊魂。属和才将竭，呻吟至日暾。,
送张侍郎,韩愈,司徒东镇驰书谒，丞相西来走马迎。两府元臣今转密，一方逋寇不难平。,
赠刑部马侍郎,韩愈,红旗照海压南荒，征入中台作侍郎。暂从相公平小寇，便归天阙致时康。,
同李二十八员外从裴相公野宿西界,韩愈,四面星辰著地明，散烧烟火宿天兵。不关破贼须归奏，自趁新年贺太平。,
宿神龟招李二十八冯十七,韩愈,荒山野水照斜晖，啄雪寒鸦趁始飞。夜宿驿亭愁不睡，幸来相就盖征衣。,
琴操十首·龟山操,韩愈,龟之氛兮，不能云雨。龟之枿兮，不中梁柱。龟之大兮，祗以奄鲁。知将隳兮，哀莫余伍。周公有鬼兮，嗟余归辅。,
次潼关上都统相公,韩愈,暂辞堂印执兵权，尽管诸军破贼年。冠盖相望催入相，待将功德格皇天。,
桃林夜贺晋公,韩愈,西来骑火照山红，夜宿桃林腊月中。手把命珪兼相印，一时重叠赏元功。,
元日酬蔡州马十二尚书去年蔡州元日见寄之什,韩愈,元日新诗已去年，蔡州遥寄荷相怜。今朝纵有谁人领，自是三峰不敢眠。,
武关西逢配流吐番,韩愈,嗟尔戎人莫惨然，湖南地近保生全。我今罪重无归望，直去长安路八千。,
幽怀,韩愈,幽怀不能写，行此春江浔。适与佳节会，士女竞光阴。凝妆耀洲渚，繁吹荡人心。间关林中鸟，亦知和为音。岂无一尊酒，自酌还自吟。但悲时易失，四序迭相侵。我歌君子行，视古犹视今。,
晚次宣溪，辱韶州张端公使君惠书叙别，酬以,韩愈,韶州南去接宣溪，云水苍茫日向西。客泪数行先自落，鹧鸪休傍耳边啼。兼金那足比清文，百首相随愧使君。俱是岭南巡管内，莫欺荒僻断知闻。,
贺张十八秘书得裴司空马,韩愈,司空远寄养初成，毛色桃花眼镜明。落日已曾交辔语，春风还拟并鞍行。长令奴仆知饥渴，须着贤良待性情。旦夕公归伸拜谢，免劳骑去逐双旌。,
喜侯喜至赠张籍张彻,韩愈,昔我在南时，数君常在念。摇摇不可止，讽咏日喁噞。如以膏濯衣，每渍垢逾染。又如心中疾，针石非所砭。常思得游处，至死无倦厌。地遐物奇怪，水镜涵石剑。荒花穷漫乱，幽兽工腾闪。碍目不忍窥，忽忽坐昏垫。逢神多所祝，岂忘灵即验。依依梦归路，历历想行店。今者诚自幸，所怀无一欠。孟生去虽索，侯氏来还歉。欹眠听新诗，屋角月艳艳。杂作承间骋，交惊舌互ī。缤纷指瑕疵，拒捍阻城堑。以余经摧挫，固请发铅椠。居然妄推让，见谓爇天焰。比疏语徒妍，悚息不敢占。呼奴具盘餐，饤饾鱼菜赡。人生但如此，朱紫安足僭。,
奉使常山，早次太原，呈副使吴郎中,韩愈,朗朗闻街鼓，晨起似朝时。翻翻走驿马，春尽是归期。地失嘉禾处，风存蟋蟀辞。暮齿良多感，无事涕垂颐。,
夕次寿阳驿题吴郎中诗后,韩愈,风光欲动别长安，春半城边特地寒。不见园花兼巷柳，马头惟有月团团。,
赠唐衢,韩愈,虎有爪兮牛有角，虎可搏兮牛可触。奈何君独抱奇材，手把锄犁饿空谷。当今天子急贤良，匦函朝出开明光。胡不上书自荐达，坐令四海如虞唐。,
赠张徐州莫辞酒,韩愈,莫辞酒，此会固难同。请看女工机上帛，半作军人旗上红。莫辞酒，谁为君王之爪牙？春雷三月不作响，战士岂得来还家。,
丰陵行,韩愈,羽卫煌煌一百里，晓出都门葬天子。群臣杂沓驰后先，宫官穰穰来不已。是时新秋七初，金神按节炎气除。清风飘飘轻雨洒，偃蹇旗旆卷以舒。逾梁下坂笳鼓咽，嵽嵲遂走玄宫闾。哭声訇天百鸟噪，幽坎昼闭空灵舆。皇帝孝心深且远，资送礼备无赢馀。设官置卫锁嫔妓，供养朝夕象平居。臣闻神道尚清净，三代旧制存诸书。墓藏庙祭不可乱，欲言非职知何如。,
三星行,韩愈,我生之辰，月宿南斗。牛奋其角，箕张其口。牛不见服箱，斗不挹酒浆。箕独有神灵，无时停簸扬。无善名已闻，无恶声已讙。名声相乘除，得少失有馀。三星各在天，什伍东西陈。嗟汝牛与斗，汝独不能神。,
燕河南府秀才得生字,韩愈,吾皇绍祖烈，天下再太平。诏下诸郡国，岁贡乡曲英。元和五年冬，房公尹东京。功曹上言公，是月当登名。乃选二十县，试官得鸿生。群儒负己材，相贺简择精。怒起簸羽翮，引吭吐铿轰。此都自周公，文章继名声。自非绝殊尤，难使耳目惊。今者遭震薄，不能出声鸣。鄙夫忝县尹，愧栗难为情。惟求文章写，不敢妒与争。还家敕妻儿，具此煎炰烹。柿红蒲萄紫，肴果相扶檠。芳荼出蜀门，好酒浓且清。何能充欢燕，庶以露厥诚。昨闻诏书下，权公作邦桢。文人得其职，文道当大行。阴风搅短日，冷雨涩不晴。勉哉戒徒驭，家国迟子荣。,
送李翱,韩愈,广州万里途，山重江逶迤。行行何时到，谁能定归期。揖我出门去，颜色异恒时。虽云有追送，足迹绝自兹。人生一世间，不自张与弛。譬如浮江木，纵横岂自知。宁怀别时苦，勿作别后思。,
送石洪处士赴河阳幕得起字,韩愈,长把种树书，人云避世士。忽骑将军马，自号报恩子。风云入壮怀，泉石别幽耳。钜鹿师欲老，常山险犹恃。岂惟彼相忧，固是吾徒耻。去去事方急，酒行可以起。,
斗鸡联句,韩愈,大鸡昂然来，小鸡竦而待。--韩愈峥嵘颠盛气，洗刷凝鲜彩。--孟郊高行若矜豪，侧睨如伺殆。--韩愈精光目相射，剑戟心独在。--孟郊既取冠为胄，复以距为镦。天时得清寒，地利挟爽垲。--韩愈磔毛各嘌痒，怒瘿争碨磊。俄膺忽尔低，植立瞥而改。--孟郊腷膊战声喧，缤翻落羽皠。中休事未决，小挫势益倍。--韩愈妒肠务生敌，贼性专相醢。裂血失鸣声，啄殷甚饥馁。--孟郊对起何急惊，随旋诚巧绐。毒手饱李阳，神槌因朱亥。--韩愈恻心我以仁，碎首尔何罪。独胜事有然，旁惊汗流浼。--孟郊知雄欣动颜，怯负愁看贿。争观云填道，助叫波翻海。--韩愈事爪深难解，嗔睛时未怠。一喷一醒然，再接再砺乃。--孟郊头垂碎丹砂，翼拓拖锦彩。连轩尚贾余，清厉比归凯。--韩愈选俊感收毛，受恩惭始隗。英心甘斗死，义肉耻庖宰。--孟郊君看斗鸡篇，短韵有可采。--孟郊,
题张十八所居,韩愈,君居泥沟上，沟浊萍青青。蛙欢桥未扫，蝉嘒门长扃。名秩后千品，诗文齐六经。端来问奇字，为我讲声形。,
琴曲歌辞·猗兰操,韩愈,兰之猗猗，扬扬其香。不采而佩，于兰何伤。今天之旋，其曷为然。我行四方，以日以年。雪霜贸贸，荠麦之茂。子如不伤，我不尔觏。荠麦之茂，荠麦之有。君子之伤，君子之守。,
庭楸,韩愈,庭楸止五株，共生十步间。各有藤绕之，上各相钩联。下叶各垂地，树颠各云连。朝日出其东，我常坐西偏。夕日在其西，我常坐东边。当昼日在上，我在中央间。仰视何青青，上不见纤穿。朝暮无日时，我且八九旋。濯濯晨露香，明珠何联联。夜月来照之，蒨蒨自生烟。我已自顽钝，重遭五楸牵。客来尚不见，肯到权门前。权门众所趋，有客动百千。九牛亡一毛，未在多少间。往既无可顾，不往自可怜。,
峡石西泉,韩愈,居然鳞介不能容，石眼环环水一钟。闻说旱时求得雨，只疑科斗是蛟龙。,
和崔舍人咏月二十韵,韩愈,三秋端正月，今夜出东溟。对日犹分势，腾天渐吐灵。未高烝远气，半上霁孤形。赫奕当躔次，虚徐度杳冥。长河晴散雾，列宿曙分萤。浩荡英华溢，萧疏物象泠。池边临倒照，檐际送横经。花树参差见，皋禽断续聆。牖光窥寂寞，砧影伴娉婷。幽坐看侵户，闲吟爱满庭。辉斜通壁练，彩碎射沙星。清洁云间路，空凉水上亭。净堪分顾兔，细得数飘萍。山翠相凝绿，林烟共幂青。过隅惊桂侧，当午觉轮停。属思摛霞锦，追欢罄缥瓶。郡楼何处望，陇笛此时听。右掖连台座，重门限禁扃。风台观滉漾，冰砌步青荧。独有虞庠客，无由拾落蓂。,
奉酬振武胡十二丈大夫,韩愈,倾朝共羡宠光频，半岁迁腾作虎臣。戎旆暂停辞社树，里门先下敬乡人。横飞玉盏家山晓，远蹀金珂塞草春。自笑平生夸胆气，不离文字鬓毛新。,
奉和库部卢四兄曹长元日朝回,韩愈,天仗宵严建羽旄，春云送色晓鸡号。金炉香动螭头暗，玉佩声来雉尾高。戎服上趋承北极，儒冠列侍映东曹。太平时节难身遇，郎署何须叹二毛。,
奉和虢州刘给事使君三堂新题二十一咏·新亭,韩愈,湖上新亭好，公来日出初。水文浮枕簟，瓦影荫龟鱼。,
奉和虢州刘给事使君三堂新题二十一咏·竹洞,韩愈,竹洞何年有，公初斫竹开。洞门无锁钥，俗客不曾来。,
奉和虢州刘给事使君三堂新题二十一咏·月台,韩愈,南馆城阴阔，东湖水气多。直须台上看，始奈月明何。,
奉和虢州刘给事使君三堂新题二十一咏·竹溪,韩愈,蔼蔼溪流慢，梢梢岸筱长。穿沙碧簳净，落水紫苞香。,
奉和虢州刘给事使君三堂新题二十一咏·柳溪,韩愈,柳树谁人种，行行夹岸高。莫将条系缆，著处有蝉号。,
奉和虢州刘给事使君三堂新题二十一咏·西山,韩愈,新月迎宵挂，晴云到晚留。为遮西望眼，终是懒回头。,
奉和虢州刘给事使君三堂新题二十一咏·稻畦,韩愈,罫布畦堪数，枝分水莫寻。鱼肥知已秀，鹤没觉初深。,
奉和虢州刘给事使君三堂新题二十一咏·孤屿,韩愈,朝游孤屿南，暮戏孤屿北。所以孤屿鸟，与公尽相识。,
游城南十六首·赛神,韩愈,白布长衫紫领巾，差科未动是闲人。麦苗含穟桑生葚，共向田头乐社神。,
过襄城,韩愈,郾城辞罢过襄城，颍水嵩山刮眼明。已去蔡州三百里，家人不用远来迎。,
从潮州量移袁州，张韶州端公以诗相贺，因酬,韩愈,明时远逐事何如，遇赦移官罪未除。北望讵令随塞雁，南迁才免葬江鱼。将经贵郡烦留客，先惠高文谢起予。暂欲系船韶石下，上宾虞舜整冠裾。,
次石头驿寄江西王十中丞阁老,韩愈,凭高试回首，一望豫章城。人由恋德泣，马亦别群鸣。寒日夕始照，风江远渐平。默然都不语，应识此时情。,
酒中留上襄阳李相公,韩愈,浊水污泥清路尘，还曾同制掌丝纶。眼穿长讶双鱼断，耳热何辞数爵频。银烛未销窗送曙，金钗半醉座添春。知公不久归钧轴，应许闲官寄病身。,
早春与张十八博士籍游杨尚书林亭，寄弟三阁,韩愈,墙下春渠入禁沟，渠冰初破满渠浮。凤池近日长先暖，流到池时更不流。,
奉和李相公题萧家林亭,韩愈,山公自是林园主，叹惜前贤造作时。岩洞幽深门尽锁，不因丞相几人知。,
送陆歙州傪,韩愈,我衣之华兮，我佩之光。陆君之去兮，谁与翱翔。敛此大惠兮，施于一州。今其去矣，胡不为留。我作此诗，歌于远道。无疾其驱，天子有诏。,
岣嵝山,韩愈,岣嵝山尖神禹碑，字青石赤形模奇。科斗拳身薤倒披，鸾飘凤泊拿虎螭。事严迹秘鬼莫窥，道人独上偶见之，我来咨嗟涕涟洏。千搜万索何处有，森森绿树猿猱悲。,
潭州泊船呈诸公,韩愈,夜寒眠半觉，鼓笛闹嘈嘈。暗浪舂楼堞，惊风破竹篙。主人看使范，客子读离骚。闻道松醪贱，何须吝错刀。,
赠译经僧,韩愈,万里休言道路赊，有谁教汝度流沙。只今中国方多事，不用无端更乱华。,
东都遇春,韩愈,少年气真狂，有意与春竞。行逢二三月，九州花相映。川原晓服鲜，桃李晨妆靓。荒乘不知疲，醉死岂辞病。饮啖惟所便，文章倚豪横。尔来曾几时，白发忽满镜。旧游喜乖张，新辈足嘲评。心肠一变化，羞见时节盛。得闲无所作，贵欲辞视听。深居疑避仇，默卧如当暝。朝曦入牖来，鸟唤昏不醒。为生鄙计算，盐米告屡罄。坐疲都忘起，冠侧懒复正。幸蒙东都官，获离机与阱。乖慵遭傲僻，渐染生弊性。既去焉能追，有来犹莫骋。有船魏王池，往往纵孤泳。水容与天色，此处皆绿净。岸树共纷披，渚牙相纬经。怀归苦不果，即事取幽迸。贪求匪名利，所得亦已并。悠悠度朝昏，落落捐季孟。群公一何贤，上戴天子圣。谋谟收禹绩，四面出雄劲。转输非不勤，稽逋有军令。在庭百执事，奉职各祗敬。我独胡为哉，坐与亿兆庆。譬如笼中鸟，仰给活性命。为诗告友生，负愧终究竟。,
招杨之罘,韩愈,柏生两石间，万岁终不大。野马不识人，难以驾车盖。柏移就平地，马羁入厩中。马思自由悲，柏有伤根容。伤根柏不死，千丈日以至。马悲罢还乐，振迅矜鞍辔。之罘南山来，文字得我惊。馆置使读书，日有求归声。我令之罘归，失得柏与马。之罘别我去，计出柏马下。我自之罘归，入门思而悲。之罘别我去，能不思我为。洒扫县中居，引水经竹间。嚣哗所不及，何异山中闲。前陈百家书，食有肉与鱼。先王遗文章，缀缉实在余。礼称独学陋，易贵不远复。作诗招之罘，晨夕抱饥渴。,
河南令舍池台,韩愈,灌池才盈五六丈，筑台不过七八尺。欲将层级压篱落，未许波澜量斗石。规摹虽巧何足夸，景趣不远真可惜。长令人吏远趋走，已有蛙黾助狼藉。,
题炭谷湫祠堂,韩愈,万生都阳明，幽暗鬼所寰。嗟龙独何智，出入人鬼间。不知谁为助，若执造化关。厌处平地水，巢居插天山。列峰若攒指，石盂仰环环。巨灵高其捧，保此一掬悭。森沈固含蓄，本以储阴奸。鱼鳖蒙拥护，群嬉傲天顽。翾翾栖托禽，飞飞一何闲。祠堂像侔真，擢玉纡烟鬟。群怪俨伺候，恩威在其颜。我来日正中，悚惕思先还。寄立尺寸地，敢言来途艰。吁无吹毛刃，血此牛蹄殷。至令乘水旱，鼓舞寡与鳏。林丛镇冥冥，穷年无由删。妍英杂艳实，星琐黄朱斑。石级皆险滑，颠跻莫牵攀。龙区雏众碎，付与宿已颁。弃去可奈何，吾其死茅菅。,
赠张籍,韩愈,吾老著读书，馀事不挂眼。有儿虽甚怜，教示不免简。君来好呼出，踉跄越门限。惧其无所知，见则先愧赧。昨因有缘事，上马插手版。留君住厅食，使立侍盘盏。薄暮归见君，迎我笑而莞。指渠相贺言，此是万金产。吾爱其风骨，粹美无可拣。试将诗义授，如以肉贯丳。开祛露毫末，自得高蹇嵼。我身蹈丘轲，爵位不早绾。固宜长有人，文章绍编刬。感荷君子德，恍若乘朽栈。召令吐所记，解摘了瑟僴。顾视窗壁间，亲戚竞觇矕。喜气排寒冬，逼耳鸣睍睆。如今更谁恨，便可耕灞浐。,
寄崔二十七立之,韩愈,西城员外丞，心迹两屈奇。往岁战词赋，不将势力随。下驴入省门，左右惊纷披。傲兀坐试席，深丛见孤罴。文如翻水成，初不用意为。四座各低面，不敢捩眼窥。升阶揖侍郎，归舍日未欹。佳句喧众口，考官敢瑕疵。连年收科第，若摘颔底髭。回首卿相位，通途无他岐。岂论校书郎，袍笏光参差。童稚见称说，祝身得如斯。侪辈妒且热，喘如竹筒吹。老妇愿嫁女，约不论财赀。老翁不量分，累月笞其儿。搅搅争附托，无人角雄雌。由来人间事，翻覆不可知。安有巢中鷇，插翅飞天陲。驹麛著爪牙，猛虎借与皮。汝头有缰系，汝脚有索縻。陷身泥沟间，谁复禀指撝。不脱吏部选，可见偶与奇。又作朝士贬，得非命所施。客居京城中，十日营一炊。逼迫走巴蛮，恩爱座上离。昨来汉水头，始得完孤羁。桁挂新衣裳，盎弃食残糜。苟无饥寒苦，那用分高卑。怜我还好古，宦途同险巇。每旬遗我书，竟岁无差池。新篇奚其思，风幡肆逶迤。又论诸毛功，劈水看蛟螭。雷电生睒睗，角鬣相撑披。属我感穷景，抱华不能摛。唱来和相报，愧叹俾我疵。又寄百尺彩，绯红相盛衰。巧能喻其诚，深浅抽肝脾。开展放我侧，方餐涕垂匙。朋交日凋谢，存者逐利移。子宁独迷误，缀缀意益弥。举头庭树豁，狂飙卷寒曦。迢递山水隔，何由应埙篪。别来就十年，君马记騧骊。长女当及事，谁助出帨缡。诸男皆秀朗，几能守家规。文字锐气在，辉辉见旌麾。摧肠与戚容，能复持酒卮。我虽未耋老，发秃骨力羸。所馀十九齿，飘飖尽浮危。玄花著两眼，视物隔褷褵。燕席谢不诣，游鞍悬莫骑。敦敦凭书案，譬彼鸟黏黐。且吾闻之师，不以物自隳。孤豚眠粪壤，不慕太庙牺。君看一时人，几辈先腾驰。过半黑头死，阴虫食枯骴。欢华不满眼，咎责塞两仪。观名计之利，讵足相陪裨。仁者耻贪冒，受禄量所宜。无能食国惠，岂异哀癃罢。久欲辞谢去，休令众睢睢。况又婴疹疾，宁保躯不赀。不能前死罢，内实惭神祇。旧籍在东郡，茅屋枳棘篱。还归非无指，灞渭扬春澌。生兮耕吾疆，死也埋吾陂。文书自传道，不仗史笔垂。夫子固吾党，新恩释衔羁。去来伊洛上，相待安罛箄。我有双饮盏，其银得朱提。黄金涂物象，雕镌妙工倕。乃令千里鲸，幺麽微螽斯。犹能争明月，摆掉出渺瀰。野草花叶细，不辨薋菉葹。绵绵相纠结，状似环城陴。四隅芙蓉树，擢艳皆猗猗。鲸以兴君身，失所逢百罹。月以喻夫道，黾勉励莫亏。草木明覆载，妍丑齐荣萎。愿君恒御之，行止杂燧觿。异日期对举，当如合分支。,
将归赠孟东野房蜀客,韩愈,君门不可入，势利互相推。借问读书客，胡为在京师。举头未能对，闭眼聊自思。倏忽十七年，终朝苦寒饥。宦途竟寥落，鬓发坐差池。颍水清且寂，箕山坦而夷。如今便当去，咄咄无自疑。,
晚泊江口,韩愈,郡城朝解缆，江岸暮依村。二女竹上泪，孤臣水底魂。双双归蛰燕，一一叫群猿。回首那闻语，空看别袖翻。,
早春雪中闻莺,韩愈,朝莺雪里新，雪树眼前春。带涩先迎气，侵寒已报人。共矜初听早，谁贵后闻频。暂啭那成曲，孤鸣岂及辰。风霜徒自保，桃李讵相亲。寄谢幽栖友，辛勤不为身。,
梨花下赠刘师命,韩愈,洛阳城外清明节，百花寥落梨花发。今日相逢瘴海头，共惊烂漫开正月。,
入关咏马,韩愈,岁老岂能充上驷，力微当自慎前程。不知何故翻骧首，牵过关门妄一鸣。,
题张十一旅舍三咏·井,韩愈,贾谊宅中今始见，葛洪山下昔曾窥。寒泉百尺空看影，正是行人渴死时。,
梁国惠康公主挽歌二首,韩愈,定谥芳声远，移封大国新。巽宫尊长女，台室属良人。河汉重泉夜，梧桐半树春。龙輀非厌翟，还辗禁城尘。秦地吹箫女，湘波鼓瑟妃。佩兰初应梦，奔月竟沦辉。夫族迎魂去，宫官会葬归。从今沁园草，无复更芳菲。,
酬王二十舍人雪中见寄,韩愈,三日柴门拥不开，阶平庭满白皑皑。今朝蹋作琼瑶迹，为有诗从凤沼来。,描写雪
盆池五首,韩愈,老翁真个似童儿，汲水埋盆作小池。一夜青蛙鸣到晓，恰如方口钓鱼时。莫道盆池作不成，藕稍初种已齐生。从今有雨君须记，来听萧萧打叶声。瓦沼晨朝水自清，小虫无数不知名。忽然分散无踪影，惟有鱼儿作队行。泥盆浅小讵成池，夜半青蛙圣得知。一听暗来将伴侣，不烦鸣唤斗雄雌。池光天影共青青，拍岸才添水数瓶。且待夜深明月去，试看涵泳几多星。,
奉和虢州刘给事使君三堂新题二十一咏·流水,韩愈,汩汩几时休，从春复到秋。只言池未满，池满强交流。,
游城南十六首·赠张十八助教,韩愈,喜君眸子重清朗，携手城南历旧游。忽见孟生题竹处，相看泪落不能收。,
酬别留后侍郎,韩愈,为文无出相如右，谋帅难居郤縠先。归去雪销溱洧动，西来旌旆拂晴天。,
自袁州还京行次安陆，先寄随州周员外,韩愈,行行指汉东，暂喜笑言同。雨雪离江上，蒹葭出梦中。面犹含瘴色，眼已见华风。岁暮难相值，酣歌未可终。,
题广昌馆,韩愈,白水龙飞已几春，偶逢遗迹问耕人。丘坟发掘当官路，何处南阳有近亲。,
寄随州周员外,韩愈,陆孟丘杨久作尘，同时存者更谁人。金丹别后知传得，乞取刀圭救病身。,
杏园送张彻侍御归使,韩愈,东风花树下，送尔出京城。久抱伤春意，新添惜别情。归来身已病，相见眼还明。更遣将诗酒，谁家逐后生。,
镇州初归,韩愈,别来杨柳街头树，摆弄春风只欲飞。还有小园桃李在，留花不发待郎归。,
和虞部卢四酬翰林钱七赤藤杖歌,韩愈,赤藤为杖世未窥，台郎始携自滇池。滇王扫宫避使者，跪进再拜语嗢咿。绳桥拄过免倾堕，性命造次蒙扶持。途经百国皆莫识，君臣聚观逐旌麾。共传滇神出水献，赤龙拔须血淋漓。又云羲和操火鞭，暝到西极睡所遗。几重包裹自题署，不以珍怪夸荒夷。归来捧赠同舍子，浮光照手欲把疑。空堂昼眠倚牖户，飞电著壁搜蛟螭。南宫清深禁闱密，唱和有类吹埙篪。妍辞丽句不可继，见寄聊且慰分司。,
酬裴十七功曹巡府西驿途中见寄,韩愈,相公罢论道，聿至活东人。御史坐言事，作吏府中尘。遂令河南治，今古无俦伦。四海日富庶，道途隘蹄轮。府西三百里，候馆同鱼鳞。相公谓御史，劳子去自巡。是时山水秋，光景何鲜新。哀鸿鸣清耳，宿雾褰高旻。遗我行旅诗，轩轩有风神。譬如黄金盘，照耀荆璞真。我来亦已幸，事贤友其仁。持竿洛水侧，孤坐屡穷辰。多才自劳苦，无用只因循。辞免期匪远，行行及山春。,
杂诗四首,韩愈,朝蝇不须驱，暮蚊不可拍。蝇蚊满八区，可尽与相格。得时能几时，与汝恣啖咋。凉风九月到，扫不见踪迹。鹊鸣声楂楂，乌噪声护护。争斗庭宇间，持身博弹射。黄鹄能忍饥，两翅久不擘。苍苍云海路，岁晚将无获。截橑为欂栌，斫楹以为椽。束蒿以代之，小大不相权。虽无风雨灾，得不覆且颠。解辔弃骐骥，蹇驴鞭使前。昆仑高万里，岁尽道苦邅。停车卧轮下，绝意于神仙。雀鸣朝营食，鸠鸣暮觅群。独有知时鹤，虽鸣不缘身。喑蝉终不鸣，有抱不列陈。蛙黾鸣无谓，閤閤只乱人。,
李员外寄纸笔,韩愈,题是临池后，分从起草余。兔尖针莫并，茧净雪难如。莫怪殷勤谢，虞卿正著书。,
湘中酬张十一功曹,韩愈,休垂绝徼千行泪，共泛清湘一叶舟。今日岭猿兼越鸟，可怜同听不知愁。,
郴口又赠二首,韩愈,山作剑攒江写镜，扁舟斗转疾于飞。回头笑向张公子，终日思归此日归。雪飐霜翻看不分，雷惊电激语难闻。沿涯宛转到深处，何限青天无片云。,
闻梨花发赠刘师命,韩愈,桃溪惆怅不能过，红艳纷纷落地多。闻道郭西千树雪，欲将君去醉如何。,
送侯喜,韩愈,已作龙钟后时者，懒于街里蹋尘埃。如今便别长官去，直到新年衙日来。,
寒食直归遇雨,韩愈,寒食时看度，春游事已违。风光连日直，阴雨半朝归。不见红球上，那论彩索飞。惟将新赐火，向曙著朝衣。,
送李六协律归荆南,韩愈,早日羁游所，春风送客归。柳花还漠漠，江燕正飞飞。歌舞知谁在，宾僚逐使非。宋亭池水绿，莫忘蹋芳菲。,
奉和虢州刘给事使君三堂新题二十一咏·渚亭,韩愈,自有人知处，那无步往踪。莫教安四壁，面面看芙蓉。,
游城南十六首·遣兴,韩愈,断送一生惟有酒，寻思百计不如闲。莫忧世事兼身事，须著人间比梦间。,
答道士寄树鸡,韩愈,软湿青黄状可猜，欲烹还唤木盘回。烦君自入华阳洞，直割乖龙左耳来。,
题临泷寺,韩愈,不觉离家已五千，仍将衰病入泷船。潮阳未到吾能说，海气昏昏水拍天。,
题秀禅师房,韩愈,桥夹水松行百步，竹床莞席到僧家。暂拳一手支头卧，还把鱼竿下钓沙。,
过始兴江口感怀,韩愈,忆作儿童随伯氏，南来今只一身存。目前百口还相逐，旧事无人可共论。,
韶州留别张端公使君,韩愈,来往再逢梅柳新，别离一醉绮罗春。久钦江总文才妙，自叹虞翻骨相屯。鸣笛急吹争落日，清歌缓送款行人。已知奏课当征拜，那复淹留咏白蘋。,
同冠峡,韩愈,南方二月半，春物亦已少。维舟山水间，晨坐听百鸟。宿云尚含姿，朝日忽升晓。羁旅感和鸣，囚拘念轻矫。潺湲泪久迸，诘曲思增绕。行矣且无然，盖棺事乃了。,
镇州路上谨酬裴司空相公重见寄,韩愈,衔命山东抚乱师，日驰三百自嫌迟。风霜满面无人识，何处如今更有诗。,
哭杨兵部凝陆歙州参,韩愈,人皆期七十，才半岂蹉跎。并出知己泪，自然白发多。晨兴为谁恸，还坐久滂沱。论文与晤语，已矣可如何。,
同宿联句,韩愈,自从别君来，远出遭巧谮。--韩愈斑斑落春泪，浩浩浮秋浸。--孟郊毛奇睹象犀，羽怪见鵩鸩。--韩愈朝行多危栈，夜卧饶惊枕。--孟郊生荣今分逾，死弃昔情任。--韩愈鹓行参绮陌，鸡唱闻清禁。--孟郊山晴指高标，槐密骛长荫。--韩愈直辞一以荐，巧舌千皆舌今。--孟郊匡鼎惟说诗，桓谭不读谶。--韩愈逸韵何嘈嗷，高名俟沽赁。--孟郊纷葩欢屡填，旷朗忧早渗。--韩愈为君开酒肠，颠倒舞相饮。--孟郊曦光霁曙物，景曜铄宵祲。--韩愈儒门虽大启，奸首不敢闯。义泉虽至近，盗索不敢沁。--孟郊清琴试一挥，白鹤叫相喑。欲知心同乐，双茧抽作纴。--孟郊,
莎栅联句,韩愈,冰溪时咽绝，风枥方轩举。--韩愈此处不断肠，定知无断处。--孟郊,
和归工部送僧约,韩愈,早知皆是自拘囚，不学因循到白头。汝既出家还扰扰，何人更得死前休。,
题张十一旅舍三咏·蒲萄,韩愈,新茎未遍半犹枯，高架支离倒复扶。若欲满盘堆马乳，莫辞添竹引龙须。,
咏雪赠张籍,韩愈,只见纵横落，宁知远近来。飘飖还自弄，历乱竟谁催。座暖销那怪，池清失可猜。坳中初盖底，垤处遂成堆。慢有先居后，轻多去却回。度前铺瓦陇，发本积墙隈。穿细时双透，乘危忽半摧。舞深逢坎井，集早值层台。砧练终宜捣，阶纨未暇裁。城寒装睥睨，树冻裹莓苔。片片匀如剪，纷纷碎若挼。定非燖鹄鹭，真是屑琼瑰。纬繣观朝萼，冥茫瞩晚埃。当窗恒凛凛，出户即皑皑。压野荣芝菌，倾都委货财。娥嬉华荡漾，胥怒浪崔嵬。碛迥疑浮地，云平想辗雷。随车翻缟带，逐马散银杯。万屋漫汗合，千株照曜开。松篁遭挫抑，粪壤获饶培。隔绝门庭遽，挤排陛级才。岂堪裨岳镇，强欲效盐梅。隐匿瑕疵尽，包罗委琐该。误鸡宵呃喔，惊雀暗裴回。浩浩过三暮，悠悠匝九垓。鲸鲵陆死骨，玉石火炎灰。厚虑填溟壑，高愁斗魁。e日轮埋欲侧，坤轴压将颓。岸类长蛇搅，陵犹巨象豗。水官夸杰黠，木气怯胚胎。著地无由卷，连天不易推。龙鱼冷蛰苦，虎豹饿号哀。巧借奢华便，专绳困约灾。威贪陵布被，光肯离金罍。赏玩捐他事，歌谣放我才。狂教诗硉矹，兴与酒陪鳃。惟子能谙耳，诸人得语哉。助留风作党，劝坐火为媒。雕刻文刀利，搜求智网恢。莫烦相属和，传示及提孩。,
送无本师归范阳,韩愈,无本于为文，身大不及胆。吾尝示之难，勇往无不敢。蛟龙弄角牙，造次欲手揽。众鬼囚大幽，下觑袭玄窞。天阳熙四海，注视首不颔。鲸鹏相摩窣，两举快一啖。夫岂能必然，固已谢黯黮。狂词肆滂葩，低昂见舒惨。奸穷怪变得，往往造平澹。蜂蝉碎锦缬，绿池披菡萏。芝英擢荒榛，孤翮起连菼。家住幽都远，未识气先感。来寻吾何能，无殊嗜昌歜。始见洛阳春，桃枝缀红糁。遂来长安里，时卦转习坎。老懒无斗心，久不事铅椠。欲以金帛酬，举室常v颔。念当委我去，雪霜刻以憯。狞飙搅空衢，天地与顿撼。勉率吐歌诗，慰女别后览。,
秋雨联句,韩愈,万木声号呼，百川气交会。--孟郊庭翻树离合，牖变景明蔼。--韩愈潈泻殊未终，飞浮亦云泰。--孟郊牵怀到空山，属听迩惊濑。--韩愈檐垂白练直，渠涨清湘大。--孟郊甘津泽祥禾，伏润肥荒艾。--韩愈主人吟有欢，客子歌无奈。--孟郊侵阳日沈玄，剥节风搜兑。--韩愈坱圠游峡喧，飕飗卧江汰。--孟郊微飘来枕前，高洒自天外。--韩愈蛩穴何迫迮，蝉枝扫鸣哕。--孟郊楥菊茂新芳，径兰销晚馤。--韩愈地镜时昏晓，池星竞漂沛。--孟郊欢呶寻一声，灌注咽群籁。--韩愈儒宫烟火湿，市舍煎熬忲。--孟郊卧冷空避门，衣寒屡循带。--韩愈水怒已倒流，阴繁恐凝害。--孟郊忧鱼思舟楫，感禹勤畎浍。--韩愈怀襄信可畏，疏决须有赖。--孟郊筮命或冯蓍，卜晴将问蔡。--韩愈庭商忽惊舞，墉禜亦亲酹。--孟郊氛醨稍疏映，雺乱还拥荟。阴旌时摎流，帝鼓镇訇磕。--韩愈枣圃落青玑，瓜畦烂文贝。贫薪不烛灶，富粟空填廥。--韩愈秦俗动言利，鲁儒欲何匄。深路倒羸骖，弱途拥行轪。--孟郊毛羽皆遭冻，离褷不能翙。翻浪洗虚空，倾涛败藏盖。--孟郊吾人犹在陈，僮仆诚自郐。因思征蜀士，未免湿戎旆。--韩愈安得发商飙，廓然吹宿霭。白日悬大野，幽泥化轻壒。--韩愈战场暂一干，贼肉行可脍。--韩愈搜心思有效，抽策期称最。岂惟虑收获，亦以求颠沛。--孟郊禽情初啸俦，础色微收霈。庶几谐我愿，遂止无已太。--韩愈,
山南郑相公、樊员外酬答为诗，其末咸有见及,韩愈,梁维西南屏，山厉水刻屈。禀生肖剿刚，难谐在民物。荥公鼎轴老，烹斡力健倔。帝咨女予往，牙纛前岔坲。威风挟惠气，盖壤两劘拂。茫漫华黑间，指画变恍欻。诚既富而美，章汇霍炳蔚。日廷讲大训，龟判错衮黻。樊子坐宾署，演孔刮老佛。金舂撼玉应，厥臭剧蕙郁。遗我一言重，跽受惕斋慄。辞悭义卓阔，呀豁疚掊掘。如新去耵聍，雷霆逼飓风日。缀此岂为训，俚言绍庄屈。,
游城南十六首·晚雨,韩愈,廉纤晚雨不能晴，池岸草间蚯蚓鸣。投竿跨马蹋归路，才到城门打鼓声。,
游城南十六首·出城,韩愈,暂出城门蹋青草，远于林下见春山。应须韦杜家家到，只有今朝一日闲。,
游城南十六首·嘲少年,韩愈,直把春偿酒，都将命乞花。只知闲信马，不觉误随车。,
郾城晚饮奉赠副使马侍郎及冯、李二员外,韩愈,城上赤云呈胜气，眉间黄色见归期。幕中无事惟须饮，即是连镳向阙时。,
次硖石,韩愈,数日方离雪，今朝又出山。试凭高处望，隐约见潼关。,
雨中寄张博士籍、侯主簿喜,韩愈,放朝还不报，半路蹋泥归。雨惯曾无节，雷频自失威。见墙生菌遍，忧麦作蛾飞。岁晚偏萧索，谁当救晋饥。,
出门,韩愈,长安百万家，出门无所之。岂敢尚幽独，与世实参差。古人虽已死，书上有其辞。开卷读且想，千载若相期。出门各有道，我道方未夷。且于此中息，天命不吾欺。,
知音者诚希,韩愈,知音者诚希，念子不能别。行行天未晓，携酒踏明月。,
同窦、韦寻刘尊师不遇,韩愈,秦客何年驻，仙源此地深。还随蹑凫骑，来访驭风襟。院闭青霞入，松高老鹤寻。犹疑隐形坐，敢起窃桃心。,
饮城南道边古墓上逢中丞过赠礼部卫员外少室,韩愈,偶上城南土骨堆，共倾春酒三五杯。为逢桃树相料理，不觉中丞喝道来。,
示爽,韩愈,宣城去京国，里数逾三千。念汝欲别我，解装具盘筵。日昏不能散，起坐相引牵。冬夜岂不长，达旦灯烛然。座中悉亲故，谁肯舍汝眠。念汝将一身，西来曾几年。名科掩众俊，州考居吏前。今从府公召，府公又时贤。时辈千百人，孰不谓汝妍。汝来江南近，里闾故依然。昔日同戏儿，看汝立路边。人生但如此，其实亦可怜。吾老世味薄，因循致留连。强颜班行内，何实非罪愆。才短难自力，惧终莫洗湔。临分不汝诳，有路即归田。,
奉和虢州刘给事使君三堂新题二十一咏·花源,韩愈,源上花初发，公应日日来。丁宁红与紫，慎莫一时开。,
春晓,孟浩然,春眠不觉晓，处处闻啼鸟。夜来风雨声，花落知多少。,唐诗三百首，小学
过故人庄,孟浩然,故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。,田园诗，友情诗，唐诗三百首，初中
宿建德江,孟浩然,移舟泊烟渚，日暮客愁新。野旷天低树，江清月近人。,描写月亮，思乡诗，唐诗三百首
夜归鹿门歌,孟浩然,山寺钟鸣昼已昏，渔梁渡头争渡喧。人随沙路向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人夜来去。,
夜归鹿门歌,孟浩然,山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。,
夏日南亭怀辛大,孟浩然,山光忽西落，池月渐东上。散发乘夜凉，开轩卧闲敞。荷风送香气，竹露滴消响。欲取鸣琴弹，慨无知音赏。感此怀故人，终霄劳梦想。,友情诗，描写夏天，唐诗三百首
与诸子登岘山,孟浩然,人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。,唐诗三百首
宿桐庐江寄广陵旧游,孟浩然,山暝听猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。,唐诗三百首
留别王维,孟浩然,寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。,友情诗，唐诗三百首
秋登兰山寄张五,孟浩然,一作九月九日岘山寄张子容北山白云里，隐者自怡悦。相望试登高，心随雁飞灭愁因薄暮起，兴是清秋发。时见归村人，沙行渡头歇。天边树若荠，江畔舟如月。何当载酒来，共醉重阳节。,
秋登兰山寄张五,孟浩然,北山白云里，隐者自怡悦。相望试登高，心随雁飞灭。愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。,山水诗，描写秋天，唐诗三百首
岁暮归南山,孟浩然,北阙休上书，南山归敝庐。不才明主弃，多病故人疏。白发催年老，青阳逼岁除。永怀愁不寐，松月夜窗虚。,唐诗三百首
早寒江上有怀,孟浩然,木落雁南度，北风江上寒。我家襄水上，遥隔楚云端。乡泪客中尽，孤帆天际看。迷津欲有问，平海夕漫漫。,思乡诗，唐诗三百首，初中
早寒有怀,孟浩然,木落雁南渡，北风江上寒。我家襄水曲，遥隔楚云端。乡泪客中尽，孤帆天际看。迷津欲有问，平海夕漫漫。,
宿业师山房待丁大不至,孟浩然,一作宿来公山房期丁大不至夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝迳。,
宿业师山房待丁大不至,孟浩然,夕阳度西岭，群壑倏已螟。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。,唐诗三百首
渡浙江问舟中人,孟浩然,潮落江平未有风，扁舟共济与君同。时时引领望天末，何处青山是越中？,
临洞庭上张丞相,孟浩然,八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。,山水诗，唐诗三百首，初中
送杜十四之江南,孟浩然,荆吴相接水为乡，君去春江正淼茫。日暮征帆何处泊，天涯一望断人肠。,
秦中感秋寄远上人,孟浩然,一丘尝欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。,唐诗三百首
题义公禅房,孟浩然,义公习禅寂，结宇依空林。户外一峰秀，阶前众壑深。夕阳连雨足，空翠落庭阴。看取莲花净，方知不染心。,
凉州词,孟浩然,浑成紫檀金屑文，作得琵琶声入云。胡地迢迢三万里，那堪马上送明君。异方之乐令人悲，羌笛胡笳不用吹。坐看今夜关山月，思杀边城游侠儿。,
舟中晓望,孟浩然,挂席东南望，青山水国遥。舳舻争利涉，来往接风潮。问我今何去，天台访石桥。坐看霞色晓，疑是赤城标。,
送朱大入秦,孟浩然,游人五陵去，宝剑值千金。分手脱相赠，平生一片心。,友情诗
送朱大入秦,孟浩然,游人武陵去，宝剑直千金。分手脱相赠，平生一片心。,
洛中访袁拾遗不遇,孟浩然,洛阳访才子，江岭作流人。闻说梅花早，何如北地春。,
田家元日,孟浩然,昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。,春节
秦中寄远上人,孟浩然,一丘常欲卧，三径苦无资。北土非吾愿，东林怀我师。黄金燃桂尽，壮志逐年衰。日夕凉风至，闻蝉但益悲。,
清明日宴梅道士房,孟浩然,林卧愁春尽，开轩览物华。忽逢青鸟使，邀入赤松家。丹灶初开火，仙桃正发花。童颜若可驻，何惜醉流霞！,唐诗三百首
题终南翠微寺空上人房①,孟浩然,翠微终南里，雨后宜返照。闭关久沈冥，杖策一登眺。遂造幽人室，始知静者妙。儒道虽异门，云林颇同调。两心相喜得，毕景共谈笑。暝还高窗眠，时见远山烧。缅怀赤城标，更忆临海峤。风泉有清音，何必苏门啸。,
初春汉中漾舟,孟浩然,羊公岘山下，神女汉皋曲。雪罢冰复开，春潭千丈绿。轻舟恣来往，探玩无厌足。波影摇妓钗，沙光逐人目。倾杯鱼鸟醉，联句莺花续。良会难再逢，日入须秉烛。,
初春汉中漾舟,孟浩然,漾舟逗何处，神女汉皋曲。①雪罢冰复开，春潭千丈绿。轻舟恣来往，探玩无厌足。②波影摇妓钗，沙光逐人目。③倾杯鱼鸟醉，联句莺花续。④良会难再逢，日入须秉烛。⑤,
耶溪泛舟,孟浩然,落景余清辉，轻桡弄溪渚。泓澄爱水物，临泛何容与。白首垂钓翁，新妆浣纱女。相看未相识，脉脉不得语。,
耶溪泛舟,孟浩然,落景馀清辉，轻桡弄溪渚。澄明爱水物，临泛何容与。白首垂钓翁，新妆浣纱女。相看似相识，脉脉不得语。,
自洛之越,孟浩然,皇皇三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。,
长安早春　一作张子容诗,孟浩然,关戍惟东井，城池起北辰。咸歌太平日，共乐建寅春。雪尽青山树，冰开黑水滨。草迎金埒马，花伴玉楼人。鸿渐看无数，莺歌听欲频。何当遂荣擢，归及柳条新。,
秋宵月下有怀,孟浩然,秋空明月悬，光彩露沾湿。惊鹊栖未定，飞萤卷帘入。①庭槐寒影疏，邻杵夜声急。②佳期旷何许！望望空伫立。,中秋节，描写月亮
早梅,孟浩然,园中有早梅，年例犯寒开。少妇争攀折，将归插镜台。①犹言看不足，更欲剪刀裁。,
庭橘,孟浩然,明发览群物，万木何阴森。凝霜渐渐水，庭橘似悬金。女伴争攀摘，摘窥碍叶深。并生怜共蒂，相示感同心。骨刺红罗被，香黏翠羽簪。擎来玉盘里，全胜在幽林。,
庭橘,孟浩然,明发览群物，万木何阴森。凝霜渐渐水，庭橘似悬金。女伴争攀摘，摘窥碍叶深。并生怜共蒂，相示感同心。骨刺红罗被，香黏翠羽簪。擎来玉盘里，全胜在幽林。,
入峡寄弟,孟浩然,吾昔与汝辈，读书常闭门。未尝冒湍险，岂顾垂堂言。自此历江湖，辛勤难具论。往来行旅弊，开凿禹功存。壁立千峰峻，淙流万壑奔。我来凡几宿，无夕不闻猿。浦上摇归恋，舟中失梦魂。泪沾明月峡，心断鶺鸰原。离阔星难聚，秋深露易繁。因君下南楚，书此寄乡园。,
入峡寄弟,孟浩然,吾昔与尔辈，读书常闭门。未尝冒湍险，岂顾垂堂言。自此历江湖，辛勤难具论。往来行旅弊，开凿禹功存。壁立千峰峻，潈流万壑奔。我来凡几宿，无夕不闻猿。浦上摇归恋，舟中失梦魂。泪沾明月峡，心断鶺鴒原。离阔星难聚，秋深露已繁。因君下南楚，书此示乡园。,
岁暮海上作,孟浩然,仲尼既已殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在？,
岁暮海上作,孟浩然,仲尼既云殁，余亦浮于海。昏见斗柄回，方知岁星改。虚舟任所适，垂钓非有待。为问乘槎人，沧洲复谁在。,
晚春卧疾寄张八子容①,孟浩然,南陌春将晚，北窗犹卧病。林园久不游，草木一何盛。狭迳花障迷，闲庭竹扫净。翠羽戏兰苕，赪鳞动荷柄。念我平生好，江乡远从政。云山阻梦思，衾枕劳歌咏。歌咏复何为，同心恨别离。世途皆自媚，流俗寡相知。贾谊才空逸，安仁鬓欲丝。遥情每东注，奔晷复西驰。常恐填沟壑，无由振羽仪。穷通若有命，欲向论中推。,
岁暮海上作,孟浩然,仲尼既已没，余亦浮于海。①昏见斗柄回，方知岁星改。②虚舟任所适，垂钓非有待。③为问乘槎人，沧洲复何在。④,
登望楚山最高顶,孟浩然,山水观形胜，襄阳美会稽。最高唯望楚，曾未一攀跻。石壁疑削成，众山比全低。晴明试登陟，目极无端倪。云梦掌中小，武陵花处迷。暝还归骑下，萝月映深溪。,
陪张丞相祠紫盖山途经玉泉寺,孟浩然,望秩宣王命，斋心待漏行。青衿列胄子，从事有参卿。五马寻归路，双林指化城。闻钟度门近，照胆玉泉清。皂盖依松憩，缁徒拥锡迎。天宫上兜率，沙界豁迷明。欲就终焉志，恭闻智者名。人随逝水没，波逐覆舟倾。想像若在眼，周流空复情。谢公还欲卧，谁与济苍生。,
书怀贻京邑同好①,孟浩然,维先自邹鲁，家世重儒风。诗礼袭遗训，趋庭沾末躬。昼夜常自强，词翰颇亦工。三十既成立，嗟吁命不通。慈亲向羸老，喜惧在深衷。甘脆朝不足，箪瓢夕屡空。执鞭慕夫子，捧檄怀毛公。感激遂弹冠，安能守固穷。当途诉知己，投刺匪求蒙。秦楚邈离异，翻飞何日同。,
题李十四庄，兼赠綦毋校书,孟浩然,闻君息阴地，东郭柳林间。左右瀍涧水，门庭缑氏山。抱琴来取醉，垂钓坐乘闲。归客莫相待，寻源殊未还。,
和于判官登万山亭因赠洪府都督韩公,孟浩然,韩公是襄土，日赏城西岑。结构意不浅，岩潭趣转深。皇华一动咏，荆国几讴吟。旧径兰勿剪，新堤柳欲阴。砌傍余怪石，沙上有闲禽。自牧豫章郡，空瞻枫树林。因声寄流水，善听在知音。耆旧眇不接，崔徐无处寻。物情多贵远，贤後岂无今。迟尔长江暮，澄清一洗心。,
寻香山湛上人①,孟浩然,朝游访名山，山远在空翠。②氛氲亘百里，日入行始至。谷口闻钟声，林端识香气。③杖策寻故人，解鞍暂停骑。石门殊豁险，篁迳转森邃。④法侣欣相逢，清谈晓不寐。平生慕真隐，累日探灵异。⑤野老朝入田，山僧暮归寺。⑥松泉多逸响，苔壁饶古意。⑦愿言投此山，身世两相弃。,
南归阻雪,孟浩然,一作南阳北阻雪我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪覆平皋，饥鹰捉寒兔。少年弄文墨，属意在章句。十上耻还家，徘徊守归路。,
清明即事,孟浩然,帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。,清明节
宿天台桐柏观①,孟浩然,海行信风帆，夕宿逗云岛。缅寻沧洲趣，近爱赤城好。②扪萝亦践苔，辍棹恣探讨。息阴憩桐柏，采秀弄芝草。鹤唳清露垂，鸡鸣信潮早。愿言解缨络，从此去烦恼。③高步陵四明，玄踪得二老。④纷吾远游意，乐彼长生道。日夕望三山，云涛空浩浩。⑤,
南归阻雪,孟浩然,我行滞宛许，日夕望京豫。旷野莽茫茫，乡山在何处。孤烟村际起，归雁天边去。积雪覆平皋，饥鹰捉寒兔。少年弄文墨，属意在章句。十上耻还家，裴回守归路。,怀才不遇
荆门上张丞相,孟浩然,共理分荆国，招贤愧不材。召南风更阐，丞相阁还开。觏止欣眉睫，沉沦拔草莱。坐登徐孺榻，频接李膺杯。始慰蝉鸣柳，俄看雪间梅。四时年籥尽，千里客程催。日下瞻归翼，沙边厌曝鳃。伫闻宣室召，星象列三台。,
田园作①,孟浩然,弊庐隔尘喧，惟先养恬素。卜邻近三径，植果盈千树。粤余任推迁，三十犹未遇。书剑时将晚，丘园日已暮。晨兴自多怀，昼坐常寡悟。冲天羡鸿鹄，争食羞鸡鹜。望断金马门，劳歌采樵路。乡曲无知己，朝端乏亲故。谁能为扬雄，一荐甘泉赋。,田园诗
从张丞相游纪南城猎戏赠裴迪张参军①,孟浩然,从禽非吾乐，不好云梦田。岁暮登城望，偏令乡思悬。公卿有几几，车骑何翩翩。世禄金张贵，官曹幕府贤。顺时行杀气，飞刃争割鲜。十里届宾馆，征声匝妓筵。高标回落日，平楚散芳烟。何意狂歌客，从公亦在旃。,
"宿扬子津,寄润州长山刘隐士",孟浩然,所思在建业，欲往大江深。日夕望京口，烟波愁我心。心驰茅山洞，目极枫树林。不见少微隐，星霜劳夜吟。,
云门寺西六七里闻符公兰若最幽与薛八同往,孟浩然,谓予独迷方，逢子亦在野。结交指松柏，问法寻兰若。小溪劣容舟，怪石屡惊马。所居最幽绝，所住皆静者。云簇兴座隅，天空落阶下。上人亦何闻，尘念都已舍。四禅合真如，一切是虚假。愿承甘露润，喜得惠风洒。依止托山门，谁能效丘也。,
高阳池送朱二,孟浩然,当昔襄阳雄盛时，山公常醉习家池。池边钓女日相随，妆成照影竞来窥。澄波淡淡芙蓉发，绿岸毵毵杨柳垂。一朝物变人亦非，四面荒凉人住稀。意气豪华何处在？空余草露湿罗衣。此地朝来饯行者，翻向此中牧征马。征马分飞日渐斜，见此空为人所嗟。殷勤为访桃源路，予亦归来松子家。,
陪张丞相自松滋江东泊渚宫,孟浩然,放溜下松滋，登舟命楫师。讵忘经济日，不惮沍寒时。洗帻岂独古，濯缨良在兹。政成人自理，机息鸟无疑。云物凝孤屿，江山辨四维。晚来风稍急，冬至日行迟。腊响惊云梦，渔歌激楚辞。渚宫何处是，川暝欲安之。,
同张明府碧溪赠答,孟浩然,别业闻新制，同声和者多。还看碧溪答，不羡绿珠歌。自有阳台女，朝朝拾翠过。舞庭铺锦绣，妆牖闭藤萝。秩满休闲日，春余景色和。仙凫能作伴，罗袜共凌波。别岛寻花乐，回潭折芰荷。更怜斜日照，红粉艳青娥。,
送韩使君除洪州都曹,孟浩然,述职抚荆衡，分符袭宠荣。往来看拥传，前后赖专城。勿翦棠犹在，波澄水更清。重推江汉理，旋改豫章行。召父多遗爱，羊公有令名。衣冠列祖道，耆旧拥前旌。岘首晨风送，江陵夜火迎。无才惭孺子，千里愧同声。,
来闍黎新亭作,孟浩然,八解禅林秀，三明给苑才。地偏香界远，心净水亭开。傍险山查立，寻幽石迳回。瑞花长自下，灵药岂须栽。碧网交红树，清泉尽绿苔。戏鱼闻法聚，闲鸟诵经来。弃象玄应悟，忘言理必该。静中何所得，吟咏也徒哉。,
越中逢天台太一子①,孟浩然,仙穴逢羽人，停舻向前拜。②问余涉风水，何处远行迈？③登陆寻天台，顺流下吴会。兹山夙所尚，安得闻灵怪。④上逼青天高，俯临沧海大。⑤鸡鸣见日出，每与仙人会。⑥来去赤城中，逍遥白云外。莓苔异人间，瀑布当空界。⑦福庭长不死，华顶旧称最。⑧永愿从之游，何当济所届。⑨,
题终南翠微寺空上人房,孟浩然,一作题终南翠微寺翠微终南里，雨後宜返照。闭关久沈冥，杖策一登眺。遂造幽人室，始知静者妙。儒道虽异门，云林颇同调。两心喜相得，毕景共谈笑。暝还高窗眠，时见远山烧。缅怀赤城标，更忆临海峤。风泉有清音，何必苏门啸。,
游精思观回，王白云在後,孟浩然,出谷未停午，到家日已曛。回瞻下山路，但见牛羊群。樵子暗相失，草虫寒不闻。衡门犹未掩，伫立望夫君。,
寒夜,孟浩然,闺夕绮窗闭，佳人罢缝衣。理琴开宝匣，就枕卧重帏。夜久灯花落，薰笼香气微。锦衾重自暖，遮莫晓霜飞。,
行出东山望汉川,孟浩然,一题作行至汉川作异县非吾土，连山尽绿篁。平田出郭少，盘阪入云长。万壑归于海，千峰划彼苍。猿声乱楚峡，人语带巴乡。石上攒椒树，藤间养蜜房。雪余春未暖，岚解昼初阳。征马疲登顿，归帆爱渺茫。坐欣沿溜下，信宿见维桑。,
云门寺西六七里闻符公兰若最幽与薛八同往①,孟浩然,谓余独迷方，逢子亦在野。结交指松柏，问法寻兰若。小溪劣容舟，怪石屡惊马。②所居最幽绝，所住皆静者。密筱夹路傍，清泉流舍下。③上人亦何闻，尘念俱已舍。四禅合真如，一切是虚假。④愿承甘露润，喜得惠风洒。依止此山门，谁能效丘也。⑤,
仲夏归汉南园寄京邑旧游①,孟浩然,尝读高士传，最嘉陶徵君。②日耽田园趣，自谓羲皇人。③余复何为者，栖栖徒问津。中年废丘壑，上国旅风尘。④忠欲事明主，孝思侍老亲。归来当炎夏，耕稼不及春。⑤扇枕北窗下，采芝南涧滨。因声谢同列，吾慕颍阳真。⑥,
题长安主人壁,孟浩然,久废南山田，叨陪东阁贤。①欲随平子去，犹未献甘泉。②枕席琴书满，褰帏远岫连。③我来如昨日，庭树忽鸣蝉。促织惊寒女，秋风感长年。④授衣当九月，无褐竟谁怜。,
湖中旅泊寄阎九司户防,孟浩然,桂水通百越，扁舟期晓发。荆云蔽三巴，夕望不见家。襄王梦行雨，才子谪长沙。长沙饶瘴疠，胡为苦留滞。久别思款颜，承欢怀接袂。接袂杳无由，徒增旅泊愁。清猿不可听，沿月下湘流。,
山中逢道士云公,孟浩然,春馀草木繁，耕种满田园。酌酒聊自劝，农夫安与言。忽闻荆山子，时出桃花源。采樵过北谷，卖药来西村。村烟日云夕，榛路有归客。杖策前相逢，依然是畴昔。邂逅欢觏止，殷勤叙离隔。谓予搏扶桑，轻举振六翮。奈何偶昌运，独见遗草泽。既笑接舆狂，仍怜孔丘厄。物情趋势利，吾道贵闲寂。偃息西山下，门庭罕人迹。何时还清溪，从尔炼丹液。,
夜渡湘水,孟浩然,一作崔国辅诗客舟贪利涉，暗里渡湘川。露气闻芳杜，歌声识采莲。榜人投岸火，渔子宿潭烟。行侣时相问，浔阳何处边。,
送王昌龄之岭南,孟浩然,洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有槎头。已抱沈痼疾，更贻魑魅忧。数年同笔砚，兹夕间衾裯。意气今何在，相思望斗牛。,
登龙兴寺阁,孟浩然,阁道乘空出，披轩远目开。逶迤见江势，客至屡缘回。兹郡何填委，遥山复几哉。苍苍皆草木，处处尽楼台。骤雨一阳散，行舟四海来。鸟归馀兴远，周览更裴回。,
西山寻辛谔,孟浩然,漾舟寻水便，因访故人居。落日清川里，谁言独羡鱼。石潭窥洞彻，沙岸历纡徐。竹屿见垂钓，茅斋闻读书。款言忘景夕，清兴属凉初。回也一瓢饮，贤哉常晏如。,
登安阳城楼,孟浩然,县城南面汉江流，江涨开成南雍州。才子乘春来骋望，群公暇日坐销忧。楼台晚映青山郭，罗绮晴骄绿水洲。向夕波摇明月动，更疑神女弄珠游。,
送王昌龄之岭南,孟浩然,洞庭去远近，枫叶早惊秋。岘首羊公爱，长沙贾谊愁。土毛无缟纻，乡味有查头。已抱沈痼疾，更贻魑魅忧。数年同笔砚，兹夕异衾裯。意气今何在，相思望斗牛。,
登龙兴寺阁,孟浩然,阁道乘空出，披轩远目开。逶迤见江势，客至屡缘回。兹郡何填委，遥山复几哉！苍苍皆草木，处处尽楼台。骤雨一阳散，行舟四海来。鸟归余兴远，周览更徘徊。,
上巳日涧南园期王山人陈七诸公不至,孟浩然,摇艇候明发，花源弄晚春。在山怀绮季，临汉忆荀陈。上巳期三月，浮杯兴十旬。坐歌空有待，行乐恨无邻。日晚兰亭北，烟开曲水滨。浴蚕逢姹女，采艾值幽人。石壁堪题序，沙场好解绅。群公望不至，虚掷此芳晨。,
西山寻辛谔,孟浩然,漾舟乘水便，因访故人庄。落日清川里，谁言独羡鱼？石潭窥洞彻，沙岸历纡徐。竹屿见垂钓，茅斋闻读书。款言忘景夕，清兴属凉初。回也一瓢饮，贤哉常晏如。,
登江中孤屿赠白云先生王迥①,孟浩然,悠悠清江水，水落沙屿出。回潭石下深，绿筱岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。,
山中逢道士云公,孟浩然,春余草木繁，耕种满田园。酌酒聊自劝，农夫安与言。忽闻荆山子，时出桃花源。①采樵过北谷，卖药来西村。村烟日云夕，榛路有归客。杖策前相逢，沂然是畴昔。邂逅欢觏止，殷勤叙离隔。谓予搏扶桑，轻举振六翮。②奈何偶昌运，独见遗草泽。既笑接舆狂，仍怜孔丘厄。物情趋势利，吾道贵闲寂。偃息西山下，门庭罕人迹。何时还清溪，从尔炼丹液。,
夜登孔伯昭南楼时沈太清朱升在座,孟浩然,谁家无风月，此地有琴尊。山水会稽郡，诗书孔氏门。再来值秋杪，高阁夜无喧。华烛罢然蜡，清弦方奏鹍。沈生隐侯胤，朱子买臣孙。好我意不浅，登兹共话言。,
襄阳公宅饮①,孟浩然,窈窕夕阳佳，丰茸春色好。欲觅淹留处，无过狭斜道。②绮席卷龙须，香杯浮玛瑙。③北林积修树，南池生别岛。④手拨金翠花，心迷玉红草。⑤谈天光六义，发论明三倒。⑥座非陈子惊，门还魏公扫。⑦荣辱应无间，欢娱当共保。⑧,
白云先生迥见访①,孟浩然,闲归日无事，云卧昼不起。②有客款柴扉，自云巢居子。居闲好芝术，采药来城市。③家在鹿门山，常游涧泽水。手持白羽扇，脚步青芒履。闻道鹤书徵，临流还洗耳。④,
屿赠白云先生王迥,孟浩然,悠悠清水江，水落沙屿出。回潭石下深，绿筿岸傍密。鲛人潜不见，渔父歌自逸。忆与君别时，泛舟如昨日。夕阳开返照，中坐兴非一。南望鹿门山，归来恨如失。,
宴包二融宅,孟浩然,一作宴鲍二宅闲居枕清洛，左右接大野。门庭无杂宾，车辙多长者。是时方盛夏，风物自潇洒。五日休沐归，相携竹林下。开襟成欢趣，对酒不能罢。烟暝栖鸟迷，余将归白社。,
登总持寺浮图,孟浩然,半空跻宝塔，晴望尽京华。竹绕渭川遍，山连上苑斜。四门开帝宅，阡陌俯人家。累劫从初地，为童忆聚沙。一窥功德见，弥益道心加。坐觉诸天近，空香送落花。,
同独孤使君东斋作,孟浩然,郎官旧华省，天子命分忧。襄土岁频旱，随车雨再流。云阴自南楚，河润及东周。廨宇宜新霁，田家贺有秋。竹间残照入，池上夕阳浮。寄谢东阳守，何如八咏楼？,
疾愈过龙泉寺精舍呈易业二公①,孟浩然,停午闻山钟，起行散愁疾。寻林采芝去，转谷松翠密。傍见精舍开，长廊饭僧毕。石渠流雪水，金子耀霜橘。竹房思旧游，过憩终永日。入洞窥石髓，傍崖采蜂蜜。日暮辞远公，虎溪相送出。,
湘中旅泊寄阎九司户防①,孟浩然,桂水通百越，扁舟期晓发。②荆云蔽三巴，夕望不见家。③襄王梦行雨，才子谪长沙。长沙饶瘴疬，胡为苦留滞。④久别思款颜，承欢怀接袂。⑤接袂杳无由，徒增旅泊愁。清猿不可听，沿月下湘流。,
自浔阳泛舟经明海①,孟浩然,大江分九派，淼漫成水乡。②舟子乘利涉，往来至浔阳。③因之泛五湖，流浪经三湘。④观涛壮枚发，吊屈痛沉湘。⑤魏阙心恒在，金门诏不忘。⑥遥怜上林雁，冰泮已回翔。⑦,
除夜有怀,孟浩然,五更钟漏欲相催，四气推迁往复回。帐里残灯才去焰，炉中香气尽成灰。渐看春逼芙蓉枕，顿觉寒销竹叶杯。守岁家家应未卧，相思那得梦魂来。,
送莫甥兼诸昆弟从韩司马入西军,孟浩然,念尔习诗礼，未曾尝户庭。平生早偏露，万里更飘零。坐弃三冬业，行观八阵形。饰装辞故里，谋策赴边庭。壮志吞鸿鹄，遥心伴鶺鸰。所从文且武，不战自应宁。,
岘山送萧员外之荆州,孟浩然,岘山江岸曲，郢水郭门前。自古登临处，非今独黯然。亭楼明落照，井邑秀通川。涧竹生幽兴，林风入管弦。再飞鹏激水，一举鹤冲天。伫立三荆使，看君驷马旋。,
陪卢明府泛舟回岘山作,孟浩然,百里行春返，清流逸兴多。鹢舟随雁泊，江火共星罗。已救田家旱，仍医俗化讹。文章推后辈，风雅激颓波。高岸迷陵谷，新声满棹歌。犹怜不才子，白首未登科。,
下赣石,孟浩然,赣石三百里，沿洄千嶂间。沸声常活活，洊势亦潺潺。跳沫鱼龙沸，垂藤猿狖攀。榜人苦奔峭，而我忘险艰。放溜情弥惬，登舻目自闲。暝帆何处宿，遥指落星湾。,
初秋,孟浩然,不觉初秋夜渐长，清风习习重凄凉。炎炎暑退茅斋静，阶下丛莎有露光。,描写秋天
早发渔浦潭①,孟浩然,东旭早光芒，渚禽已惊聒。②卧闻渔浦口，桡声暗相拔。日出气象分，始知江路阔。③美人常晏起，照影弄流沫。饮水畏惊猿，祭鱼时见獭。④舟行自无闷，况值晴景豁。,
江上别流人,孟浩然,以我越乡客，逢君谪居者。①分飞黄鹤楼，流落苍梧野。②驿使乘云去，征帆沿溜下。不知从此分，还袂何时把。,
万山潭作,孟浩然,垂钓坐盘石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。,山水诗
都下送辛大之鄂,孟浩然,南国辛居士，言归旧竹林。未逢调鼎用，徒有济川心。余亦忘机者，田园在汉阴。因君故乡去，遥寄式微吟。,思乡诗
自浔阳泛舟经明海,孟浩然,大江分九流，淼淼成水乡。舟子乘利涉，往来至浔阳。因之泛五湖，流浪经三湘。观涛壮枚发，吊屈痛沉湘。魏阙心恒在，金门诏不忘。遥怜上林雁，冰泮也回翔。,
题大禹寺义公禅房,孟浩然,义公习禅处，结宇依空林。户外一峰秀，阶前众壑深。夕阳连雨足，空翠落庭阴。看取莲花净，应知不染心。,
题大禹寺义公禅房,孟浩然,义公习禅处，结构依空林。户外一峰秀，阶前群壑深。夕阳连雨足，空翠落庭阴。看取莲花净，应知不染心。,山水诗，赞美诗
溯江至武昌,孟浩然,家本洞庭上，岁时归思催。客心徒欲速，江路苦邅回。残冻因风解，新正度腊开。行看武昌柳，仿佛映楼台。,
溯江至武昌,孟浩然,家本洞湖上，岁时归思催。客心徒欲速，江路苦邅回。残冻因风解，新正度腊开。行看武昌柳，仿佛映楼台。,
赴京途中遇雪,孟浩然,迢递秦京道，苍茫岁暮天。穷阴连晦朔，积雪满山川。落雁迷沙渚，饥乌集野田。客愁空伫立，不见有人烟。,
渡扬子江,孟浩然,桂楫中流望，京江两畔明。林开扬子驿，山出润州城。海尽边阴静，江寒朔吹生。更闻枫叶下，淅沥度秋声。,
腊月八日于剡县石城寺礼拜,孟浩然,石壁开金像，香山倚铁围。下生弥勒见，回向一心归。竹柏禅庭古，楼台世界稀。夕岚增气色，馀照发光辉。讲席邀谈柄，泉堂施浴衣。愿承功德水，从此濯尘机。,
夜泊宣城界,孟浩然,一题作旅行欲泊宣州界西塞沿江岛，南陵问驿楼。湖平津济阔，风止客帆收。去去怀前浦，茫茫泛夕流。石逢罗刹碍，山泊敬亭幽。火炽梅根冶，烟迷杨叶洲。离家复水宿，相伴赖沙鸥。,
耶溪泛舟①,孟浩然,落景余清晖，轻桡弄溪渚。②泓澄爱水物，临泛何容与。③白首垂钓翁，新妆浣纱女。看看未相识，脉脉不得语。④,
寻裴处士,孟浩然,涉水更登陆，所向皆清贞。寒草不藏径，灵峰知有人。悠哉炼金客，独与烟霞亲。曾是欲轻举，谁言空隐沦。远心寄白日，华发回青春。对此钦胜事，胡为劳我身。,
闲园怀苏子,孟浩然,林园虽少事，幽独自多违。向夕开帘坐，庭阴落景微。鸟过烟树宿，萤傍水轩飞。感念同怀子，京华去不归。,
秋日陪李侍御渡松滋江,孟浩然,一作和李侍御渡松滋江南纪西江阔，皇华御史雄。截流宁假楫，挂席自生风。僚寀采争攀鹢，鱼龙亦避骢。坐闻白雪唱，翻入棹歌中。,
梅道士水亭,孟浩然,傲吏非凡吏，名流即道流。隐居不可见，高论莫能酬。水接仙源近，山藏鬼谷幽。再来迷处所，花下问渔舟。,
秋日陪李侍御渡松滋江,孟浩然,南纪西江阔，皇华御史雄。截流宁假楫，挂席自生风。僚寀争攀鹢，鱼龙亦避骢。坐听白雪唱，翻入棹歌中。,
秦中苦雨思归，赠袁左丞、贺侍郎,孟浩然,苦学三十载，闭门江汉阴。用贤遭圣日，羁旅属秋霖。岂直昏垫苦，亦为权势沈。二毛催白发，百镒罄黄金。泪忆岘山堕，愁怀湘水深。谢公积愤懑，庄舄空谣吟。跃马非吾事，狎鸥宜我心。寄言当路者，去矣北山岑。,
闺情,孟浩然,一别隔炎凉，君衣忘短长。裁缝无处等，以意忖情量。畏瘦疑伤窄，防寒更厚装。半啼封裹了，知欲寄谁将。,
春情,孟浩然,青楼晓日珠帘映，红粉春妆宝镜催。已厌交欢怜枕席，相将游戏绕池台。坐时衣带萦纤草，行即裙裾扫落梅。更道明朝不当作，相期共斗管弦来。,
久滞越中贻谢南池会稽贺少府,孟浩然,陈平无产业，尼父倦东西。负郭昔云翳，问津今已迷。未能忘魏阙，空此滞秦稽。两见夏云起，再闻春鸟啼。怀仙梅福市，访旧若耶溪。圣主贤为宝，卿何隐遁栖！,
岘山送张去非游巴东,孟浩然,一题作岘山送朱大岘山南郭外，送别每登临。沙岸江村近，松门山寺深。一言余有赠，三峡尔将寻。祖席宜城酒，征途云梦林。蹉跎游子意，眷恋故人心。去矣勿淹滞，巴东猿夜吟。,
初年乐城馆中卧疾怀归作,孟浩然,异县天隅僻，孤帆海畔过。往来乡信断，留滞客情多。腊月闻雷震，东风感岁和。蛰虫惊户穴，巢鹊眄庭柯。徒对芳尊酒，其如伏枕何。归屿理舟楫，江海正无波。,
家园卧疾毕太祝曜见寻①,孟浩然,伏枕旧游旷，笙歌劳梦思。②平生重交结，迨此令人疑。冰室无暖气，炎云空赫曦。③隙驹不暂驻，日听凉禅悲。壮图哀未立，斑白恨吾衰。④夫子自南楚，缅怀嵩汝期。⑤,
鹦鹉洲送王九游江左,孟浩然,昔登江上黄鹤楼，遥爱江中鹦鹉洲。洲势逶迤绕碧流，鸳鸯鸂鶒满滩头。滩头日落沙碛长，金沙熠熠动光飙。舟人牵锦缆，浣女结罗裳。月明全见芦花白，风起遥闻杜若香。君行采采莫相忘，,
同卢明府饯张郎中除义王府司马，海园作,孟浩然,上国山河列，贤王邸第开。故人分职去，潘令宠行来。冠盖趋梁苑，江湘失楚材。豫愁轩骑动，宾客散池台。,
送张参明经举兼向泾州觐省,孟浩然,十五彩衣年，承欢慈母前。孝廉因岁贡，怀橘向秦川。四座推文举，中郎许仲宣。泛舟江上别，谁不仰神仙。,
送谢录事之越,孟浩然,清旦江天迥，凉风西北吹。白云向吴会，征帆亦相随。想到耶溪日，应探禹穴奇。仙书倘相示，予在此山陲。,
送席大,孟浩然,惜尔怀其宝，迷邦倦客游。江山历全楚，河洛越成周。道路疲千里，乡园老一丘。知君命不偶，同病亦同忧。,
晓入南山,孟浩然,瘴气晓氛氲，南山复水云。鲲飞今始见，鸟坠旧来闻。地接长沙近，江从汨渚分。贾生曾吊屈，予亦痛斯文。,
陪张丞相登荆城楼因寄苏台张使君及浪泊戍主,孟浩然,蓟门天北畔，铜柱日南端。出守声弥远，投荒法未宽。侧身聊倚望，携手莫同欢。白璧无瑕玷，青松有岁寒。府中丞相阁，江上使君滩。兴尽回舟去，方知行路难。,
大堤行寄万七①,孟浩然,大堤行乐处，车马相驰突。岁岁春草生，踏青二三月。王孙挟珠弹，游女矜罗袜。携手今莫同，江花为谁发。,
送从弟邕下第後寻会稽,孟浩然,疾风吹征帆，倏尔向空没。千里在俄顷，三江坐超忽。向来共欢娱，日夕成楚越。落羽更分飞，谁能不惊骨。,
宿扬子津寄润州长山刘隐士①,孟浩然,所思在建业，欲往大江深。日夕望京口，烟波愁我心。心驰茅山洞，目极枫树林。不见少微星，星霜劳夜吟。,
与王昌龄宴王道士房,孟浩然,一作与王昌龄宴王（黄）十一归来卧青山，常梦游清都。漆园有傲吏，惠我在招呼。书幌神仙箓，画屏山海图。酌霞复对此，宛似入蓬壶。,
和张明府登鹿门作,孟浩然,忽示登高作，能宽旅寓情。弦歌既多暇，山水思微清。草得风光动，虹因雨气成。谬承巴里和，非敢应同声。,
和张二自穰县还途中遇雪,孟浩然,风吹沙海雪，渐作柳园春。宛转随香骑，轻盈伴玉人。歌疑郢中客，态比洛川神。今日南归楚，双飞似入秦。,
和贾主薄弁九日登岘山,孟浩然,楚万重阳日，群公赏宴来。共乘休沐暇，同醉菊花杯。逸思高秋发，欢情落景催。国人咸寡和，遥愧洛阳才。,
赠道士参寥,孟浩然,蜀琴久不弄，玉匣细尘生。丝脆弦将断，金徽色尚荣。知音徒自惜，聋俗本相轻。不遇钟期听，谁知鸾凤声。,
闻裴侍御胐自襄州司户除豫州司户因以投寄,孟浩然,故人荆河掾，尚有柏台威。移职自樊沔，芳声闻帝畿。昔余卧林巷，载酒过柴扉。松菊无君赏，乡园懒欲归。,
江上寄山阴崔少府国辅,孟浩然,春堤杨柳发，忆与故人期。草木本无意，荣枯自有时。山阴定远近，江上日相思。不及兰亭会，空吟祓禊诗。,
行至汝坟寄卢征君,孟浩然,行乏憩予驾，依然见汝坟。洛川方罢雪，嵩嶂有残云。曳曳半空里，溶溶五分色。聊题一时兴，因寄卢征君。,
人日登南阳驿门亭子怀汉川诸友,孟浩然,朝来登陟处，不似艳阳时。异县殊风物，羁怀多所思。剪花惊岁早，看柳讶春迟。未有南飞雁，裁书欲寄谁。,
送张子容进士赴举,孟浩然,夕曛山照灭，送客出柴门。惆怅野中别，殷勤岐路言。茂林予偃息，乔木尔飞翻。无使谷风诮，须令友道存。,
洛中送奚三还扬州,孟浩然,水国无边际，舟行共使风。羡君从此去，朝夕见乡中。余亦离家久，南归恨不同。音书若有问，江上会相逢。,
送告八从军,孟浩然,男儿一片气，何必五车书。好勇方过我，多才便起予。运筹将入幕，养拙就闲居。正待功名遂，从君继两疏。,
送贾升主簿之荆府,孟浩然,奉使推能者，勤王不暂闲。观风随按察，乘骑度荆关。送别登何处，开筵旧岘山。征轩明日远，空望郢门间。,
寒夜张明府宅宴,孟浩然,瑞雪初盈尺，寒宵始半更。列筵邀酒伴，刻烛限诗成。香炭金炉暖，娇弦玉指清。醉来方欲卧，不觉晓鸡鸣。,
与白明府游江,孟浩然,故人来自远，邑宰复初临。执手恨为别，同舟无异心。沿洄洲渚趣，演漾弦歌音。谁识躬耕者，年年梁甫吟。,
游凤林寺西岭,孟浩然,共喜年华好，来游水石间。烟容开远树，春色满幽山。壶酒朋情洽，琴歌野兴闲。莫愁归路暝，招月伴人还。,
寻白鹤岩张子容隐居,孟浩然,白鹤青岩半，幽人有隐居。阶庭空水石，林壑罢樵渔。岁月青松老，风霜苦竹疏。睹兹怀旧业，回策返吾庐。,
赋得盈盈楼上女,孟浩然,夫婿久离别，青楼空望归。妆成卷帘坐，愁思懒缝衣。燕子家家入，杨花处处飞。空床难独守，谁为报金徽。,
与崔二十一游镜湖寄包贺二公,孟浩然,试览镜湖物，中流到底清。不知鲈鱼味，但识鸥鸟情。帆得樵风送，春逢谷雨晴。将探夏禹穴，稍背越王城。府掾有包子，文章推贺生。沧浪醉后唱，因此寄同声。,
适越留别谯县张主薄申屠少府①,孟浩然,朝乘汴河流，夕次谯县界。幸值西风吹，得与故人会。君学梅福隐，余从伯鸾迈。别后能相思，浮云在吴会。,
与王昌龄宴王十一①,孟浩然,归来卧青山，常梦游清都。漆园有傲吏，惠好在招呼。书幌神仙箓，画屏山海图。酌霞复对此，宛似入蓬壶。,
同张明府清镜叹①,孟浩然,妾有盘龙镜，清光常昼发。自从生尘埃，有若雾中月。愁来试取照，坐叹生白发。寄语边塞人，如何久离别。,
送陈七赴西军,孟浩然,吾观非常者，碌碌在目前。君负鸿鹄志，蹉跎书剑年。一闻边烽动，万里忽争先。余亦赴京国，何当献凯还。,
和卢明府送郑十三还京兼寄之什,孟浩然,昔时风景登临地，今日衣冠送别筵。醉坐自倾彭泽酒，思归长望白云天。洞庭一叶惊秋早，濩落空嗟滞江岛。寄语朝廷当世人，何时重见长安道。,
南还舟中寄袁太祝,孟浩然,沿溯非便习，风波厌苦辛。忽闻迁谷鸟，来报五陵春。岭北回征帆，巴东问故人。桃源何处是，游子正迷津。,
寄天台道士,孟浩然,海上求仙客，三山望几时。焚香宿华顶，裛露采灵芝。屡践莓苔滑，将寻汗漫期。倘因松子去，长与世人辞。,
送元公之鄂渚寻观主张骖鸾,孟浩然,桃花春水涨，之子忽乘流。岘首辞蛟浦，江中问鹤楼。赠君青竹杖，送尔白蘋洲。应是神仙子，相期汗漫游。,
东京留别诸公,孟浩然,吾道昧所适，驱车还向东。主人开旧馆，留客醉新丰。树绕温泉绿，尘遮晚日红。拂衣从此去，高步蹑华嵩。,
同卢明府早秋宴张郎中海亭,孟浩然,侧听弦歌宰，文书游夏徒。故园欣赏竹，为邑幸来苏。华省曾联事，仙舟复与俱。欲知临泛久，荷露渐成珠。,
卢明府早秋宴张郎中海园即事得秋字,孟浩然,邑有弦歌宰，翔鸾狎野鸥。眷言华省旧，暂滞海池游。郁岛藏深竹，前谿对舞楼。更闻书即事，云物是新秋。,
宴荣二山池,孟浩然,甲第开金穴，荣期乐自多。枥嘶支遁马，池养右军鹅。竹引携琴入，花邀载酒过。山公来取醉，时唱接篱歌。,
姚开府山池,孟浩然,主人新邸第，相国旧池台。馆是招贤辟，楼因教舞开。轩车人已散，箫管凤初来。今日龙门下，谁知文举才。,
夏日浮舟过陈大水亭,孟浩然,一作夏日浮舟过陈逸人别业水亭凉气多，闲棹晚来过。涧影见藤竹，潭香闻芰荷。野童扶醉舞，山鸟笑酣歌。幽赏未云遍，烟光奈夕何！,田园诗
游景空寺兰若,孟浩然,龙象经行处，山腰度石关。屡迷青嶂合，时爱绿萝闲。宴息花林下，高谈竹屿间。寥寥隔麈事，疑是入鸡山。,
夏日辨玉法师茅斋,孟浩然,夏日茅斋里，无风坐亦凉。竹林深笋穊，藤架引梢长。燕觅巢窠处，蜂来造蜜房。物华皆可玩，花蕊四时芳。,
游精思题观主山房,孟浩然,误入桃源里，初怜竹径深。方知仙子宅，未有世人寻。舞鹤过闲砌，飞猿啸密林。渐通玄妙理，深得坐忘心。,
晚春题远上人南亭,孟浩然,给园支遁隐，虚寂养身和。春晚群木秀，间关黄鸟歌。林栖居士竹，池养右军鹅。炎月北窗下，清风期再过。,
闻裴侍御朏自襄州司户除豫州司户，因以投寄,孟浩然,故人荆府掾，尚有柏台威。移职自樊衍，芳声闻帝畿。昔余卧林巷，载酒过柴扉。松菊无时赏，乡园欲懒归。,
题融公兰若,孟浩然,精舍买金开，流泉绕砌回。芰荷薰讲席，松柏映香台。法雨晴飞去，天花昼下来。谈玄殊未已，归骑夕阳催。,
过景空寺故融公兰若,孟浩然,池上青莲宇，林间白马泉。故人成异物，过客独潸然。既礼新松塔，还寻旧石筵。平生竹如意，犹挂草堂前。,
题张野人园庐,孟浩然,与君园庐并，微尚颇亦同。耕钓方自逸，壶觞趣不空。门无俗士驾，人有上皇风。何处先贤传，惟称庞德公。,
南山下与老圃期种瓜,孟浩然,樵牧南山近，林闾北郭赊。先人留素业，老圃作邻家。不种千株橘，惟资五色瓜。邵平能就我，开径剪蓬麻。,
途中遇晴,孟浩然,已失巴陵雨，犹逢蜀坂泥。天开斜景遍，山出晚云低。馀湿犹沾草，残流尚入溪。今宵有明月，乡思远凄凄。,
永嘉上浦馆逢张八子容,孟浩然,逆旅相逢处，江村日暮时。众山遥对酒，孤屿共题诗。廨宇邻蛟室，人烟接岛夷。乡园万余里，失路一相悲。,
春意,孟浩然,一作春怨佳人能画眉，妆罢出帘帏。照水空自爱，折花将遗谁。春情多艳逸，春意倍相思。愁心极杨柳，一种乱如丝。,
奉先张明府休沐还乡海亭宴集探得阶字,孟浩然,自君理畿甸，予亦经江淮。万里书信断，数年云雨乖。归来休浣日，始得赏心谐。朱绂恩虽重，沧洲趣每怀。树低新舞阁，山对旧书斋。何以发秋兴，阴虫鸣夜阶。,
冬至后过吴张二子檀溪别业,孟浩然,卜筑因自然，檀溪不更穿。园庐二友接，水竹数家连。直与南山对，非关选地偏。草堂时偃曝，兰枻日周旋。外事情都远，中流性所便。闲垂太公钓，兴发子猷船。余亦幽栖者，经过窃慕焉。梅花残腊月，柳色半春天。鸟泊随阳雁，鱼藏缩项鳊。停杯问山简，何似习池边。,
寻菊花潭主人不遇,孟浩然,行至菊花潭，村西日已斜。主人登高去，鸡犬空在家。,
戏题,孟浩然,一作戏赠主人客醉眠未起，主人呼解酲。已言鸡黍熟，复道瓮头清。,
示孟郊①,孟浩然,蔓草蔽极野，兰芝结孤根。众音何其繁，伯牙独不喧。当时高深意，举世无能分。钟期一见知，山水千秋闻。尔其保静节，薄俗徒云云。,
经七里滩①,孟浩然,余奉垂堂诫，千金非所轻。②为多山水乐，频作泛舟行。五岳追尚子，三湘吊屈平。③湖经洞庭阔，江入新安清。复闻严陵濑，乃在兹湍路。④叠障数百里，沿洄非一趣。彩翠相氛氲，别流乱奔注。钓矶平可坐，苔磴滑难步。⑤猿饮石下潭，鸟还日边树。观奇恨来晚，倚棹惜将暮。挥手弄潺［水旁＋爰］。从兹洗尘虑。,
送辛大不及①,孟浩然,送君不相见，日暮独愁余。②江上空徘徊，天边迷处所。③郡邑经樊邓，山河入嵩汝。④蒲轮去渐遥，石径徒延伫。⑤,
送吴悦游韶阳①,孟浩然,五色怜凤雏，南飞适鹧鸪。楚人不相识，何处求椅梧。去去日千里，茫茫天一隅。安能与斥鷃，决起但枪榆。,
题李十四庄兼赠綦毋校书,孟浩然,闻君息荫地，东郭柳林间。左右瀍涧水，门庭缑氏山。抱琴来取醉，垂钓坐乘闲。归客莫相待，缘源殊未还。,
九日龙沙寄刘大,孟浩然,龙沙豫章北，九日挂帆过。风俗因时见，湖山发兴多。客中谁送酒？棹里自成歌。歌竟乘流去，滔滔任夕波。,
唐城馆中早发寄杨使君,孟浩然,犯霜驱晓驾，数里见唐城。旅馆归心逼，荒村客思盈。访人留后信，策蹇赴前程。欲识离魂断，长空听雁声。,
送张祥之房陵,孟浩然,我家南渡头，惯习野人舟。日夕弄清浅，林湍逆上流。山河据形胜，天地生豪酋。君意在利往，知音期自投。,
送王五昆季省觐,孟浩然,公子恋庭闱，劳歌涉海沂。水乘舟楫去，亲望老莱归。斜日催乌鸟，清江照彩衣。平生急难意，遥仰鶺鸰飞。,
送王大校书,孟浩然,导漾自嶓冢，东流为汉川。维桑君有意，解缆我开筵。云雨从兹别，林端意渺然。尺书能不吝，时望鲤鱼传。,
夏日与崔二十一同集卫明府宅,孟浩然,言避一时暑，池亭五月开。喜逢金马客，同饮玉人杯。舞鹤乘轩至，游鱼拥钓来。座中殊未起，箫管莫相催。,
宴张别驾新齐,孟浩然,世业传圭组，江城佐股肱。高斋征学问，虚薄滥先登。讲论陪诸子，文章得旧朋。士元多赏激，衰病恨无能。,
与杭州薛司户登樟亭,孟浩然,水楼一登眺，半出青林高。帟幕英僚敞，芳筵下客叨。山藏伯禹穴，城压伍胥涛。今日观溟涨，垂纶学钓鳌。,
张七及辛大见寻南亭醉作,孟浩然,一作张七及辛大见访山公能饮酒，居士好弹筝。世外交初得，林中契已并。纳凉风飒至，逃暑日将倾。便就南亭里，余尊惜解酲。,
美人分香,孟浩然,艳色本倾城，分香更有情。髻鬟垂欲解，眉黛拂能轻。舞学平阳态，歌翻子夜声。春风狭斜道，含笑待逢迎。,
伤岘山云表观主,孟浩然,少小学书剑，秦吴多岁年。归来一登眺，陵谷尚依然。岂意餐霞客，溘随朝露先。因之问闾里，把臂几人全。,
题梧州陈司马山斋,孟浩然,南国无霜霰，连年对物华。青林暗换叶，红蕊亦开花。春去无山鸟，秋来见海槎。流芳虽可悦，会自泣长沙。,
洗然弟竹亭①,孟浩然,吾与二三子，平生结交深。俱怀鸿鹄志，昔有鶺鴒心。逸气假毫翰，清风在竹林。达是酒中趣，琴上偶然音。,
送丁大凤进士举①,孟浩然,吾观鹪鹩赋，君负王佐才。惜无金张援，十上空归来。弃置乡园老，翻飞羽翼摧。故人今在位，岐路莫迟回。,
东坡遇雨率尔贻谢南池,孟浩然,田家春事起，丁壮就东陂。殷殷雷声作，森森雨足垂。海虹晴始见，河柳润初移。予意在耕凿，因君问土宜。,
送袁太祝蔚豫章,孟浩然,何幸遇休明，观光来上京。相逢武陵客，独送豫章行。随牒牵黄绶，离群会墨卿。江南佳丽地，山水旧难名。,
武陵泛舟,孟浩然,武陵川路狭，前棹入花林。莫测幽源里，仙家信几深。水回青嶂合，云度绿溪阴。坐听闲猿啸，弥清尘外心。,
陪独孤使君同与萧员外证登万山亭,孟浩然,万山青嶂曲，千骑使君游。神女鸣环佩，仙郎接献酬。遍观云梦野，自爱江城楼。何必东南守，空传沈隐侯。,
陪李侍御访聪上人禅居,孟浩然,欣逢柏台旧，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵，,
宿立公房,孟浩然,支遁初求道，深公笑买山。何如石岩趣，自入户庭间。苔涧春泉满，萝轩夜月闲。能令许玄度，吟卧不知还。,
句,孟浩然,微云淡河汉，疏雨滴梧桐。逐逐怀良驭，萧萧顾乐鸣。（《省试骐骥长鸣》，诗见《丹阳集》）,
齿坐呈山南诸隐,孟浩然,习公有遗坐，高在白云陲。①樵子不见识，山僧赏自知。②以余为好事，携手一来窥。竹露闲夜滴，松风清昼吹。从来抱微尚，况复感前规。③于此无奇策，苍生奚以为。,
仲夏归汉南园寄京邑耆旧,孟浩然,尝读高士传，最嘉陶征君。日耽田园趣，自谓羲皇人。予复何为者，栖栖徒问津。中年废丘壑，上国旅风尘。忠欲事明主，孝思侍老亲。归来当炎夏，耕稼不及春。扇枕北窗下，采芝南涧滨。因声谢同列，吾慕颍阳真。,
洞庭湖寄阎九,孟浩然,洞庭秋正阔，余欲泛归船。莫辨荆吴地，唯馀水共天。渺瀰江树没，合沓海潮连。迟尔为舟楫，相将济巨川。,
重酬李少府见赠,孟浩然,养疾衡檐下，由来浩气真。五行将禁火，十步任寻春。致敬惟桑梓，邀欢即主人。回看后雕色，青翠有松筠。,
同曹三御史行泛湖归越,孟浩然,秋入诗人兴，巴歌和者稀。泛湖同旅泊，吟会是思归。白简徒推荐，沧洲已拂衣。杳冥云海去，谁不羡鸿飞？,
同曹三御史行泛湖归越,孟浩然,秋入诗人意，巴歌和者稀。泛湖同逸旅，吟会是思归。白简徒推荐，沧洲已拂衣。杳冥云外去，谁不羡鸿飞。,
岁除夜有怀,孟浩然,一题作除夜迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，来日岁华新。,
赠萧少府,孟浩然,上德如流水，安仁道若山。闻君秉高节，而得奉清颜。鸿渐升仪羽，牛刀列下班。处腴能不润，居剧体常闲。去诈人无谄，除邪吏息奸。欲知清与洁，明月在澄湾。,
彭蠡湖中望庐山①,孟浩然,太虚生月晕，舟子知天风。挂席候明发，渺漫平湖中。中流见匡阜，势压九江雄。黯黮凝黛色，峥嵘当曙空。香炉初上日，瀑水喷成虹。久欲追尚子，况兹怀远公。我来限于役，未暇息微躬。淮海途将半，星霜岁欲穷。寄言岩栖者，毕趣当来同。,山水诗
过融上人兰若,孟浩然,山头禅室挂僧衣，窗外无人溪鸟飞。黄昏半在下山路，却听泉声恋翠微。,
将适天台留别临安李主薄,孟浩然,枳棘君尚栖，匏瓜吾岂系？念离当夏首，漂泊指炎裔。①江海非惰游，田园失归计。②定山既早发，渔浦亦宵济。泛泛随波澜，行行任舻□［木世］。③故林日已远，群木坐成翳。羽人在丹丘，吾亦从此逝。,
长乐宫,孟浩然,秦城旧来称窈窕，汉家更衣应不少。红粉邀君在何处，青楼苦夜长难晓。长乐宫中钟暗来，可怜歌舞惯相催。欢娱此事今寂寞，惟有年年陵树哀。,
和张判官登万山亭，因赠洪府都督韩公,孟浩然,韩公是襄士，日赏城西岑。结构意不浅，岩潭趣转深。皇华一动咏，荆国几谣吟。旧径兰勿剪，新堤柳欲阴。砌傍馀怪石，沙上有闲禽。自牧豫章郡，空瞻枫树林。因声寄流水，善听在知音。耆旧眇不接，崔徐无处寻。物情多贵远，贤俊岂无今。迟尔长江暮，澄清一洗心。,
除夜乐城逢张少府,孟浩然,云海泛瓯闽，风潮泊岛滨。何知岁除夜，得见故乡亲。余是乘槎客，君为失路人。平生复能几，一别十馀春。,
登万岁楼,孟浩然,万岁楼头望故乡，独令乡思更茫茫。天寒雁度堪垂泪，日落猿啼欲断肠。曲引古堤临冻浦，斜分远岸近枯杨。今朝偶见同袍友，却喜家书寄八行。,
送友人之京,孟浩然,君登青云去，予望青山归。云山从此别，泪湿薜萝衣。,
北涧泛舟,孟浩然,北涧流恒满，浮舟触处通。沿洄自有趣，何必五湖中。,
同储十二洛阳道中作,孟浩然,珠弹繁华子，金羁游侠人。酒酣白日暮，走马入红尘。,
初下浙江舟中口号,孟浩然,八月观潮罢，三江越海浔。回瞻魏阙路，空复子牟心。,
问舟子,孟浩然,向夕问舟子，前程复几多。湾头正堪泊，淮里足风波。,
送卢少府使入秦,孟浩然,楚关望秦国，相去千里馀。州县勤王事，山河转使车。祖筵江上列，离恨别前书。愿及芳年赏，娇莺二月初。,
陪姚使君题惠上人房，得青字,孟浩然,带雪梅初暖，含烟柳尚青。来窥童子偈，得听法王经。会理知无我，观空厌有形。迷心应觉悟，客思不遑宁。,
夕次蔡阳馆,孟浩然,日暮马行疾，城荒人住稀。听歌知近楚，投馆忽如归。鲁堰田畴广，章陵气色微。明朝拜嘉庆，须著老莱衣。,
赠王九,孟浩然,日暮田家远，山中勿久淹。归人须早去，稚子望陶潜。,
赠王九,孟浩然,一作口号赠王九日暮田家远，山中勿久淹。归人须早去，稚子望陶潜。,
同张将蓟门观灯,孟浩然,异俗非乡俗，新年改故年。蓟门看火树，疑是烛龙燃。,
张郎中梅园中,孟浩然,绮席铺兰杜，珠盘折芰荷。故园留不住，应是恋弦歌。,
题明禅师西山兰若①,孟浩然,西山多奇状，秀出倚前楹。停午收彩翠，夕阳照分明。吾师住其下，禅坐证无生。②结庐就嵌窟，剪竹通径行。③谈空对樵叟，授法与山精。日暮方辞去，田园归冶城。④,
游云门寺寄越府包户曹徐起居①,孟浩然,我行适诸越，梦寐怀所欢。久负独往愿，今来恣游盘。台岭践嶝石，耶溪溯林湍。②舍舟入香界，登阁憩旃檀。③晴山秦望近，春水镜湖宽。④远怀伫应接，卑位徒劳安。⑤白云日夕滞，沧海去来观。⑥故国眇天末，良朋在朝端。⑦迟尔同携手，何时方挂冠？⑧,
宴包二融宅①,孟浩然,闲居枕清洛，左右接大野。门庭无杂宾，车辙多长者。是时方盛夏，风物自萧洒。②五月休沐归，相携竹林下。③开襟成欢趣，对酒不能罢。④烟暝栖鸟迷，余将归白社。⑤,
晚泊浔阳望香炉峰①,孟浩然,挂席几千里，名山都未逢。泊舟浔阳郭，始见香炉峰。尝读远公传，永怀尘外踪。东林精舍近，日暮但闻钟。,
涧南园即事贻皎上人,孟浩然,弊庐在郭外，素产惟田园。左右林野旷，不闻朝市喧。钓竿垂北涧，樵唱入南轩。书取幽栖事，将寻静者论。,
送王七尉松滋得阳台云,孟浩然,君不见巫山神女作行云，霏红沓翠晓氛氲。婵娟流入楚王梦，倏忽还随零雨分。空中飞去复飞来，朝朝暮暮下阳台。愁君此去为仙尉，便逐行云去不回。,
宿永嘉江寄山阴崔少府国辅,孟浩然,我行穷水国，君使入京华。相去日千里，孤帆天一涯。卧闻海潮至，起视江月斜。借问同舟客，何时到永嘉？,
送吴宣从事,孟浩然,一作送王宣从军才有幕中画，而无塞上勋。汉兵将灭虏，王粲始从军。旌旆边庭去，山川地脉分。平生一匕首，感激赠夫君。,
送桓子之郢成礼,孟浩然,闻君驰彩骑，躞蹀指南荆。为结潘杨好，言过鄢郢城。摽梅诗有赠，羔雁礼将行。今夜神仙女，应来感梦情。,
早春润州送从弟还乡,孟浩然,兄弟游吴国，庭闱恋楚关。已多新岁感，更饯白眉还。归泛西江水，离筵北固山。乡园欲有赠，梅柳著先攀。,
送洗然弟进士举,孟浩然,献策金门去，承欢彩服违。以吾一日长，念尔聚星稀。昏定须温席，寒多未绶衣。桂枝如已擢，早逐雁南飞。,
寻天台山,孟浩然,吾友太乙子，餐霞卧赤城。欲寻华顶去，不惮恶溪名。歇马凭云宿，扬帆截海行。高高翠微里，遥见石梁横。,
宴张别驾新斋,孟浩然,世业传珪组，江城佐股肱。高斋征学问，虚薄滥先登。讲论陪诸子，文章得旧朋。士元多赏激，衰病恨无能。,
寻张五回夜园作,孟浩然,闻就庞公隐，移居近洞湖。兴来林是竹，归卧谷名愚。挂席樵风便，开轩琴月孤。岁寒何用赏，霜落故园芜。,
九日得新字,孟浩然,初九未成旬，重阳即此晨。登高闻古事，载酒访幽人。落帽恣欢饮，授衣同试新。茱萸正可佩，折取寄情亲。,
宴张记室宅,孟浩然,甲第金张馆，门庭车骑多。家封汉阳郡，文会楚材过。曲岛浮觞酌，前山入咏歌。妓堂花映发，书阁柳逶迤。玉指调筝柱，金泥饰舞罗。宁知书剑者，岁月独蹉跎。,
韩大使东斋会岳上人诸学士,孟浩然,郡守虚陈榻，林间召楚材。山川祈雨毕，云物喜晴开。抗礼尊缝掖，临流揖渡杯。徒攀朱仲李，谁荐和羹梅。翰墨缘情制，高深以意裁。沧洲趣不远，何必问蓬莱！,
送张郎中迁京,孟浩然,碧溪常共赏，朱邸忽迁荣。豫有相思意，闻君琴上声。,
九日怀襄阳,孟浩然,去国似如昨，倏然经杪秋。岘山不可见，风景令人愁。谁采篱下菊，应闲池上楼。宜城多美酒，归与葛强游。,
永嘉别张子容,孟浩然,旧国余归楚，新年子北征。挂帆愁海路，分手恋朋情。日夕故园意，汀洲春草生。何时一杯酒，重与季鹰倾。,
广陵别薛八,孟浩然,士有不得志，栖栖吴楚间。广陵相遇罢，彭蠡泛舟还。樯出江中树，波连海上山。风帆明日远，何处更追攀。,
崔明府宅夜观妓,孟浩然,白日既云暮，朱颜亦已酡。画堂初点烛，金幌半垂罗。长袖平阳曲，新声子夜歌。从来惯留客，兹夕为谁多。,
秋登张明府海亭,孟浩然,海亭秋日望，委曲见江山。染翰聊题壁，倾壶一解颜。歌逢彭泽令，归赏故园间。予亦将琴史，栖迟共取闲。,
宿桐庐江，寄广陵旧游,孟浩然,山暝闻猿愁，沧江急夜流。风鸣两岸叶，月照一孤舟。建德非吾土，维扬忆旧游。还将两行泪，遥寄海西头。,
裴司士员司户见寻,孟浩然,府僚能枉驾，家酝复新开。落日池上酌，清风松下来。厨人具鸡黍，稚子摘杨梅。谁道山公醉，犹能骑马回。,
他乡七夕,孟浩然,他乡逢七夕，旅馆益羁愁。不见穿针妇，空怀故国楼。绪风初减热，新月始临秋。谁忍窥河汉，迢迢问斗牛。,七夕节，思乡诗
夜泊牛渚趁薛八船不及,孟浩然,星罗牛渚夕，风退鹢舟迟。浦溆尝同宿，烟波忽间之。榜歌空里失，船火望中疑。明发泛潮海，茫茫何处期。,
岁除夜会乐城张少府宅,孟浩然,畴昔通家好，相知无间然。续明催画烛，守岁接长筵。旧曲梅花唱，新正柏酒传。客行随处乐，不见度年年。,友情诗，春节
秦中苦雨思归赠袁左丞贺侍郎,孟浩然,为学三十载，闭门江汉阴。明扬逢圣代，羁旅属秋霖。岂直昏垫苦，亦为权势沈。二毛催白发，百镒罄黄金。泪忆岘山堕，愁怀湘水深。谢公积愤懑，庄舄空谣吟。跃马非吾事，狎鸥真我心。寄言当路者，去矣北山岑。,
扬子津望京口,孟浩然,北固临京口，夷山近海滨。江风白浪起，愁杀渡头人。,
万山潭,孟浩然,垂钓坐磐石，水清心益闲。①鱼行潭树下，猿挂岛藤间。②游女昔解佩，传闻于此山。求之不可得，沿月棹歌还。,
采樵作①,孟浩然,采樵人深山，山深树重叠。桥崩卧槎拥，路险垂藤接。日落伴将稀，山风拂萝衣。长歌负轻策，平野望烟归。,
陪张丞相登嵩阳楼,孟浩然,独步人何在？嵩阳有故楼。岁寒问耆旧，行县拥诸侯。林莽北弥望，沮漳东会流。客中遇知己，无复越乡忧。,
宴崔明府宅夜观妓,孟浩然,画堂观妙妓，长夜正留宾。烛吐莲花艳，妆成桃李春。髻鬟低舞席，衫袖掩歌唇。汗湿偏宜粉，罗轻讵著身？调移筝柱促，欢会酒杯频。倘使曹王见，应嫌洛浦神。,
卢明府九日岘山宴袁使君张郎中崔员外,孟浩然,宇宙谁开辟？江山此郁盘！登临今古用，风俗岁时观。地理荆州分，天涯楚塞宽。百城今刺史，华省旧郎官。共美重阳节，俱怀落帽欢。酒邀彭泽载，琴辍武城弹。献寿先浮菊，寻幽或藉兰。烟虹铺藻翰，松竹挂衣冠。叔子神如在，山公兴未阑。尝闻骑马醉，还向习池看。,
同王九题就师山房,孟浩然,晚憩支公室，故人逢右军。轩窗避炎暑，翰墨动新文。竹蔽檐前日，雨随阶下云。周游清荫遍，吟卧夕阳曛。江静棹歌歇，溪深樵语闻。归途未忍去，携手恋清芬。,
越中送张少府归秦中,孟浩然,试登秦岭望秦川，遥忆青门春可怜。仲月送君从此去，瓜时须及邵平田。,
和张丞相春朝对雪,孟浩然,迎气当春至，承恩喜雪来。润从河汉下，花逼艳阳开。不睹丰年瑞，焉知燮理才。撒盐如可拟，愿糁和羹梅。,
上巳洛中寄王九迥,孟浩然,卜洛成周地，浮杯上巳筵。斗鸡寒食下，走马射堂前。垂柳金堤合，平沙翠幕连。不知王逸少，何处会群贤？,
初出关旅亭夜坐怀王大校书,孟浩然,向夕槐烟起，葱茏池馆曛。客中无偶坐，关外惜离群。烛至萤光灭，荷枯雨滴闻。永怀芸阁友，寂寞滞扬云。,
临涣裴明府席遇张十一房六,孟浩然,河县柳林边，河桥晚泊船。文叨才子会，官喜故人连。笑语同今夕，轻肥异往年。晨风理归棹，吴楚各依然。,
登岘山亭，寄晋陵张少府,孟浩然,岘首风湍急，云帆若鸟飞。凭轩试一问，张翰欲来归？,
檀溪寻故人,孟浩然,一作檀溪寻古花伴成龙竹，池分跃马溪。田园人不见，疑向洞中栖。,
登总持寺浮图?,孟浩然,半空跻宝塔，晴望尽京华。竹绕渭川遍，山连上苑斜。四门开帝宅，阡陌俯人家。累劫从初地，为童忆聚沙。一窥功德见，弥益道心加。坐觉诸天近，空香送落花。,
题云门山寄越府包户曹、徐起居,孟浩然,我行适诸越，梦寐怀所欢。久负独往愿，今来恣游盘。台岭践磴石，耶溪溯林湍。舍舟入香界，登阁憩旃檀。晴山秦望近，春水镜湖宽。远怀伫应接，卑位徒劳安。白云日夕滞，沧海去来观。故国眇天末，良朋在朝端。迟尔同携手，何时方挂冠。,
岘潭作,孟浩然,石潭傍隈隩，沙榜晓夤缘。试垂竹竿钓，果得查头鳊。美人骋金错，纤手脍红鲜。因谢陆内史，莼羹何足传。,
经七里滩,孟浩然,予奉垂堂诫，千金非所轻。为多山水乐，频作泛舟行。五岳追向（尚）子，三湘吊屈平。湖经洞庭阔，江入新安清。复闻严陵濑，乃在此川路。叠障数百里，沿洄非一趣。彩翠相氛氲，别流乱奔注。钓矾平可坐，苔磴滑难步。猿饮石下潭，鸟还日边树。观奇恨来晚，倚棹惜将暮。挥手弄潺湲，从兹洗尘虑。,
京还赠张维,孟浩然,拂衣去何处？高枕南山南。欲徇五斗禄，其如七不堪。早朝非晏起，束带异抽簪。因向智者说，游鱼思旧潭。,
岘山饯房琯崔宗之,孟浩然,贵贱平生隔，轩车是日来。青阳一觏止，云路豁然开。祖道衣冠列，分亭驿骑催。方期九日聚，还待二星回。,
送崔遏（易）,孟浩然,片玉来夸楚，治中作主人。江山增润色，词赋动阳春。别馆当虚敞，离情任吐伸。因声两京旧，谁念卧漳滨？,
送袁十岭南寻弟,孟浩然,早闻牛渚咏，今见鶺鴒心。羽翼嗟零落，悲鸣别故林。苍梧白云远，烟水洞庭深。万里独飞去，南风迟尔音。,
游江西留别富阳裴、刘二少府,孟浩然,西上游江西，临流恨解携。千山叠成嶂，万水泻为溪。石浅流难溯，藤长险易跻。谁怜问津者，岁晏此中迷。,
与颜钱塘登障楼望潮作,孟浩然,百里闻雷震，鸣弦暂辍弹。府中连骑出，江上待潮观。照日秋云迥，浮天渤澥宽。惊涛来似雪，一坐凛生寒。,
寻陈逸人故居,孟浩然,人事一朝尽，荒芜三径休。始闻漳浦卧，奄作岱宗游。池水犹含墨，风云已落秋。今宵泉壑里，何处觅藏舟。,
寻梅道士（张逸人）,孟浩然,彭泽先生柳，山阴道士鹅。我来从所好，停策汉阴多。重以观鱼乐，因之鼓枻歌。崔徐迹未朽，千载揖清波。,
京还赠张（一作王）维,孟浩然,拂衣何处去，高枕南山南。欲徇五斗禄，其如七不堪。早朝非晚起，束带异抽簪。因向智者说，游鱼思旧潭。,
送吴宣从事（一作送苏六从军）,孟浩然,才有幕中士，宁无塞上勋。汉兵将灭虏，王粲始从军。旌旆边庭去，山川地脉分。平生一匕首，感激赠夫君。,
宴荣二山池（一作宴荣山人池亭）?,孟浩然,甲第开金穴，荣期乐自多。枥嘶支遁马，池养右军鹅。竹引携琴入，花邀载酒过。山公来取醉，时唱接罒離歌。,
李少府与杨九再来,孟浩然,弱岁早登龙，今来喜再逢。如何春月柳，犹忆岁寒松。烟火临寒食，笙歌达曙钟。喧喧斗鸡道，行乐羡朋从。,
夏日浮舟过陈大水亭（一作浮舟过滕逸人别业,孟浩然,水亭凉气多，闲棹晚来过。涧影见松竹，潭香闻芰荷。野童扶醉舞，山鸟助酣歌。幽赏未云遍，烟光奈夕何。,描写夏天
李氏园（林）卧疾,孟浩然,我爱陶家趣，园林无俗情。春雷百卉坼，寒食四邻清。伏枕嗟公干，归山羡子平。年年白社客，空滞洛阳城。,
陪李侍御访聪上人禅居（一作陪柏台友访聪上,孟浩然,欣逢柏台友，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵。,
裴司士、员司户见寻（一题作裴司士见访）,孟浩然,府僚能枉驾，家酝复新开。落日池上酌，清风松下来。厨人具鸡黍，稚子摘杨梅。谁道山公醉，犹能骑马回。,
春中喜王九相寻（一题作晚春）,孟浩然,二月湖水清，家家春鸟鸣。林花扫更落，径草踏还生。酒伴来相命，开尊共解酲。当杯已入手，歌妓莫停声。,描写春天
张七及辛大见寻南亭醉作（一作张七及辛大见,孟浩然,山公能饮酒，居士好弹筝。世外交初得，林中契已并。纳凉风飒至，逃暑日将倾。便就南亭里，馀尊惜解酲。,
归至郢中（作）,孟浩然,远游经海峤，返棹归山阿。日夕见乔木，乡关在伐柯。愁随江路尽，喜入郢门多。左右看桑土，依然即匪他。,
夜渡湘水（一作崔国辅诗）,孟浩然,客舟贪利涉，暗里渡湘川。露气闻芳杜，歌声识采莲。榜人投岸火，渔子宿潭烟。行侣时相问，浔阳何处边。,
春意（一题作春怨）,孟浩然,佳人能画眉，妆罢出帘帷。照水空自爱，折花将遗谁。春情多艳逸，春意倍相思。愁心极杨柳，一种乱如丝。,
途次望乡,孟浩然,客行愁落日，乡思重相催。况在他山外，天寒夕鸟来。雪深迷郢路，云暗失阳台。可叹凄惶子，高歌谁为媒。,
岘山送张去非游巴东（一题作岘山亭送朱大）,孟浩然,岘山南郭外，送别每登临。沙岸江村近，松门山寺深。一言予有赠，三峡尔将寻。祖席宜城酒，征途云梦林。蹉跎游子意，眷恋故人心。去矣勿淹滞，巴东猿夜吟。,
宿武阳即事,孟浩然,川暗夕阳尽，孤舟泊岸初。岭猿相叫啸，潭嶂似空虚。就枕灭明烛，扣舷闻夜渔。鸡鸣问何处，人物是秦馀。,
行出东山望汉川（一题作行至汉川作）,孟浩然,异县非吾土，连山尽绿篁。平田出郭少，盘坂入云长。万壑归於汉，千峰划彼苍。猿声乱楚峡，人语带巴乡。石上攒椒树，藤间缀蜜房。雪馀春未暖，岚解昼初阳。征马疲登顿，归帆爱渺茫。坐欣沿溜下，信宿见维桑。,
夜泊宣城界（一题作旅行欲泊宣州界）,孟浩然,西塞沿江岛，南陵问驿楼。湖平津济阔，风止客帆收。去去怀前浦，茫茫泛夕流。石逢罗刹碍，山泊敬亭幽。火识梅根冶，烟迷杨叶洲。离家复水宿，相伴赖沙鸥。,
檀溪寻故人（一题作檀溪寻古）,孟浩然,花伴成龙竹，池分跃马溪。田园人不见，疑向洞中栖。,
戏题（一作戏赠主人）,孟浩然,客醉眠未起，主人呼解酲。已言鸡黍熟，复道瓮头清。,
和宋太史北楼新亭,孟浩然,返耕意未遂，日夕登城隅。谁谓山林近，坐为符竹拘。丽谯非改作，轩槛是新图。远水自嶓冢，长云吞具区。愿随江燕贺，羞逐府僚趋。欲识狂歌者，丘园一竖儒。,
醉后赠马四,孟浩然,四海重然诺，吾尝闻白眉。秦城游侠客，相得半酣时。,
登鹿门山怀古①,孟浩然,清晓因兴来，乘流越江岘。沙禽近方识，浦树遥莫辨。渐至鹿门山，山明翠微浅。岩潭多屈曲，舟楫屡回转。昔闻庞德公，采药遂不返。金涧饵芝朮，石床卧苔藓。纷吾感耆旧，结揽事攀践。隐迹今尚存，高风邈已远。白云何时去，丹桂空偃蹇。探讨意未穷，回艇夕阳晚。,
听郑五□［心旁+音］弹琴①,孟浩然,阮籍推名饮，清风坐竹林。半酣下衫袖，拂拭龙唇琴。一杯弹一曲，不觉夕阳沉。余意在山水，闻之谐夙心。,
岘潭作①,孟浩然,石潭傍隈□［左耳旁＋奥］，沙岸晓夤缘。②试垂竹竿钓，果得查头鳊。③美人聘金错，纤手脍红鲜。④因谢陆内史，莼羹何足传。,
登科后,孟郊,昔日龌龊不足夸，今朝放荡思无涯。春风得意马蹄疾，一日看尽长安花。,
游子吟/迎母漂上作,孟郊,慈母手中线，游子身上衣。临行密密缝，意恐迟迟归。谁言寸草心，报得三春晖。,唐诗三百首
游终南山,孟郊,南山塞天地，日月石上生。高峰夜留景，深谷昼未明。山中人自正，路险心亦平。长风驱松柏，声拂万壑清。到此悔读书，朝朝近浮名。,
古意,孟郊,河边织女星，河畔牵牛郎。未得渡清浅，相对遥相望。,
古意,孟郊,荡子守边戍，佳人莫相从。去来年月多，苦愁改形容。上山复下山，踏草成古踪。徒言采蘼芜，十度一不逢。鉴独是明月，识志唯寒松。井桃始开花，一见悲万重。人颜不再春，桃色有再浓。捐气入空房，无憀乍从容。启贴理针线，非独学裁缝。手持未染彩，绣为白芙蓉。芙蓉无染污，将以表心素。欲寄未归人，当春无信去。无信反增愁，愁心缘陇头。愿君如陇水，冰镜水还流。宛宛青丝线，纤纤白玉钩。玉钩不亏缺，青丝无断绝。回还胜双手，解尽心中结。,
列女操,孟郊,梧桐相待老，鸳鸯会双死。贞女贵徇夫，舍生亦如此。波澜誓不起，妾心古井水。,唐诗三百首
洛桥晚望,孟郊,天津桥下冰初结，洛阳陌上人行绝。榆柳萧疏楼阁闲，月明直见嵩山雪。,描写冬天
感怀,孟郊,秋气悲万物，惊风振长道。登高有所思，寒雨伤百草。平生有亲爱，零落不相保。五情今已伤，安得自能老。晨登洛阳坂，目极天茫茫。群物归大化，六龙颓西荒。豺狼日已多，草木日已霜。饥年无遗粟，众鸟去空场。路傍谁家子，白首离故乡。含酸望松柏，仰面诉穹苍。去去勿复道，苦饥形貌伤。徘徊不能寐，耿耿含酸辛。中夜登高楼，忆我旧星辰。四时互迁移，万物何时春。唯忆首阳路，永谢当时人。长安佳丽地，宫月生蛾眉。阴气凝万里，坐看芳草衰。玉堂有玄鸟，亦以从此辞。伤哉志士叹，故国多迟迟。深宫岂无乐，扰扰复何为。朝见名与利，莫还生是非。姜牙佐周武，世业永巍巍。举才天道亲，首阳谁采薇。去去荒泽远，落日当西归。羲和驻其轮，四海借馀晖。极目何萧索，惊风正离披。鸱鸮鸣高树，众鸟相因依。东方有一士，岁暮常苦饥。主人数相问，脉脉今何为。贫贱亦有乐，且愿掩柴扉。火云流素月，三五何明明。光曜侵白日，贤愚迷至精。四时更变化，天道有亏盈。常恐今已没，须臾还复生。河梁暮相遇，草草不复言。汉家正离乱，王粲别荆蛮。野泽何萧条，悲风振空山。举头是星辰，念我何时还。亲爱久别散，形神各离迁。未为生死诀，长在心目间。有鸟东西来，哀鸣过我前。愿飞浮云外，饮啄见青天。,
感怀,孟郊,孟冬阴气交，两河正屯兵。烟尘相驰突，烽火日夜惊。太行险阻高，挽粟输连营。奈何操弧者，不使枭巢倾。犹闻汉北儿，怙乱谋纵横。擅摇干戈柄，呼叫豺狼声。白日临尔躯，胡为丧丹诚。岂无感激士，以致天下平。登高望寒原，黄云郁峥嵘。坐驰悲风暮，叹息空沾缨。,
秋怀,孟郊,孤骨夜难卧，吟虫相唧唧。老泣无涕洟，秋露为滴沥。去壮暂如翦，来衰纷似织。触绪无新心，丛悲有馀忆。讵忍逐南帆，江山践往昔。秋月颜色冰，老客志气单。冷露滴梦破，峭风梳骨寒。席上印病文，肠中转愁盘。疑怀无所凭，虚听多无端。梧桐枯峥嵘，声响如哀弹。一尺月透户，仡栗如剑飞。老骨坐亦惊，病力所尚微。虫苦贪剪色，鸟危巢焚辉。孀娥理故丝，孤哭抽余思。浮年不可追，衰步多夕归。秋至老更贫，破屋无门扉。一片月落床，四壁风入衣。疏梦不复远，弱心良易归。商葩将去绿，缭绕争馀辉。野步踏事少，病谋向物违。幽幽草根虫，生意与我微。竹风相戛语，幽闺暗中闻。鬼神满衰听，恍惚难自分。商叶堕干雨，秋衣卧单云。病骨可剸物，酸呻亦成文。瘦攒如此枯，壮落随西曛。褭褭一线命，徒言系絪缊。老骨惧秋月，秋月刀剑棱。纤辉不可干，冷魂坐自凝。羁雌巢空镜，仙飙荡浮冰。惊步恐自翻，病大不敢凌。单床寤皎皎，瘦卧心兢兢。洗河不见水，透浊为清澄。诗壮昔空说，诗衰今何凭。老病多异虑，朝夕非一心。商虫哭衰运，繁响不可寻。秋草瘦如发，贞芳缀疏金。晚鲜讵几时，驰景还易阴。弱习徒自耻，莫知欲何任。露才一见谗，潜智早已深。防深不防露，此意古所箴。岁暮景气干，秋风兵甲声。织织劳无衣，喓喓徒自鸣。商声耸中夜，蹇支废前行。青发如秋园，一剪不复生。少年如饿花，瞥见不复明。君子山岳定，小人丝毫争。多争多无寿，天道戒其盈。冷露多瘁索，枯风晓吹嘘。秋深月清苦，虫老声粗疏。赪珠枝累累，芳金蔓舒舒。草木亦趣时，寒荣似春馀。悲彼零落生，与我心何如。老人朝夕异，生死每日中。坐随一啜安，卧与万景空。视短不到门，听涩讵逐风。还如刻削形，免有纤悉聪。浪浪谢初始，皎皎幸归终。孤隔文章友，亲密蒿莱翁。岁绿闵以黄，秋节迸又穷。四时既相迫，万虑自然丛。南逸浩淼际，北贫硗确中。曩怀沉遥江，衰思结秋嵩。锄食难满腹，叶衣多丑躬。尘缕不自整，古吟将谁通。幽竹啸鬼神，楚铁生虬龙。志士多异感，运郁由邪衷。常思书破衣，至死教初童。习乐莫习声，习声多顽聋。明明胸中言，愿写为高崇。幽苦日日甚，老力步步微。常恐暂下床，至门不复归。饥者重一食，寒者重一衣。泛广岂无涘，恣行亦有随。语中失次第，身外生疮痍。桂蠹既潜朽，桂花损贞姿。詈言一失香，千古闻臭词。将死始前悔，前悔不可追。哀哉轻薄行，终日与驷驰。流运闪欲尽，枯折皆相号。棘枝风哭酸，桐叶霜颜高。老虫干铁鸣，惊兽孤玉咆。商气洗声瘦，晚阴驱景劳。集耳不可遏，噎神不可逃。蹇行散馀郁，幽坐谁与曹。抽壮无一线，剪怀盈千刀。清诗既名脁，金菊亦姓陶。收拾昔所弃，咨嗟今比毛。幽幽岁晏言，零落不可操。霜气入病骨，老人身生冰。衰毛暗相刺，冷痛不可胜。鷕鷕伸至明，强强揽所凭。瘦坐形欲折，腹饥心将崩。劝药左右愚，言语如见憎。耸耳噎神开，始知功用能。日中视余疮，暗隙闻绳蝇。彼嗅一何酷，此味半点凝。潜毒尔无厌，馀生我堪矜。冻飞幸不远，冬令反心惩。出没各有时，寒热苦相凌。仰谢调运翁，请命愿有征。黄河倒上天，众水有却来。人心不及水，一直去不回。一直亦有巧，不肯至蓬莱。一直不知疲，唯闻至省台。忍古不失古，失古志易摧。失古剑亦折，失古琴亦哀。夫子失古泪，当时落漼漼。诗老失古心，至今寒皑皑。古骨无浊肉，古衣如藓苔。劝君勉忍古，忍古销尘埃。詈言不见血，杀人何纷纷。声如穷家犬，吠窦何誾誾。詈痛幽鬼哭，詈侵黄金贫。言词岂用多，憔悴在一闻。古詈舌不死，至今书云云。今人咏古书，善恶宜自分。秦火不爇舌，秦火空爇文。所以詈更生，至今横絪缊。,
古怨别,孟郊,飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。,爱情诗，描写秋天
怨诗,孟郊,试妾与君泪，两地滴池水。看取芙蓉花，今年为谁死！,
劝学,孟郊,击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。,哲理诗，读书
巫山曲,孟郊,巴江上峡重复重，阳台碧峭十二峰。荆王猎时逢暮雨，夜卧高丘梦神女。轻红流烟湿艳姿，行云飞去明星稀。目极魂断望不见，猿啼三声泪滴衣。,
咏怀,孟郊,浊水心易倾，明波兴初发。思逢海底人，乞取蚌中月。此兴若未谐，此心终不歇。,
遣兴,孟郊,弦贞五条音，松直百尺心。贞弦含古风，直松凌高岑。浮声与狂葩，胡为欲相侵。,
雪,孟郊,忽然太行雪，昨夜飞入来。崚嶒堕庭中，严白何皑皑。奴婢晓开户，四肢冻徘徊。咽言词不成，告诉情状摧。官给未入门，家人尽以灰。意劝莫笑雪，笑雪贫为灾。将暖此残疾，典卖争致杯。教令再举手，夸曜馀生才。强起吐巧词，委曲多新裁。为尔作非夫，忍耻轰暍雷。书之与君子，庶免生嫌猜。,
结爱,孟郊,心心复心心，结爱务在深。一度欲离别，千回结衣襟。结妾独守志，结君早归意。始知结衣裳，不如结心肠。坐结行亦结，结尽百年月。,
离思,孟郊,不寐亦不语，片月秋稍举。孤鸿忆霜群，独鹤叫云侣。怨彼浮花心，飘飘无定所。高张系繂帆，远过梅根渚。回织别离字，机声有酸楚。,
闻砧,孟郊,杜鹃声不哀，断猿啼不切。月下谁家砧，一声肠一绝。杵声不为客，客闻发自白。杵声不为衣，欲令游子归。,
立德新居,孟郊,立德何亭亭，西南耸高隅。阳崖泄春意，井圃留冬芜。胜引即纡道，幽行岂通衢。碧峰远相揖，清思谁言孤。寺秩虽贵家，浊醪良可哺。耸城架霄汉，洁宅涵絪缊。开门洛北岸，时锁嵩阳云。夜高星辰大，昼长天地分。厚韵属疏语，薄名谢嚣闻。兹焉有殊隔，永矣难及群。宾秩已觉厚，私储常恐多。清贫聊自尔，素责将如何。俭教先勉力，修襟无馀佗。良栖一枝木，灵巢片叶荷。仰笑鹍鹏辈，委身拂天波。疏门不掩水，洛色寒更高。晓碧流视听，夕清濯衣袍。为於仁义得，未觉登陟劳。远岸雪难莫，劲枝风易号。霜禽各啸侣，吾亦爱吾曹。崎岖有悬步，委曲饶荒寻。远树足良木，疏巢无争禽。素魄衔夕岸，绿水生晓浔。空旷伊洛视，仿佛潇湘心。何必尚远异，忧劳满行襟。悬途多仄足，崎圃无修畦。芳兰与宿艾，手撷心不迷。品子懒读书，辕驹难服犁。虚食日相投，夸肠讵能低。耻从新学游，愿将古农齐。都城多耸秀，爱此高县居。伊雒绕街巷，鸳鸯飞阎闾。翠景何的砾，霜飔飘空虚。突出万家表，独治二亩蔬。一旬一手版，十日九手锄。手锄手自勖，激劝亦已饶。畏彼梨栗儿，空资玩弄骄。夜景卧难尽，昼光坐易消。治旧得新义，耕荒生嘉苗。锄治苟惬适，心形俱逍遥。玉蹄裂鸣水，金绶忽照门。拂拭贫士席，拜候丞相辕。德疏未为高，礼至方觉尊。岂唯耀兹日，可以荣远孙。如何一阳朝，独荷众瑞繁。东南富水木，寂寥蔽光辉。此地足文字，及时隘骖騑.仄雪踏为平，涩行变如飞。令畦生气色，嘉绿新霏微。天意资厚养，贤人肯相违。,
征妇怨,孟郊,良人昨日去，明月又不圆。别时各有泪，零落青楼前。君泪濡罗巾，妾泪满路尘。罗巾长在手，今得随妾身。路尘如得风，得上君车轮。渔阳千里道，近如中门限。中门逾有时，渔阳长在眼。生在绿罗下，不识渔阳道。良人自戍来，夜夜梦中到。,
感兴,孟郊,拔心草不死，去根柳亦荣。独有失意人，恍然无力行。昔为连理枝，今为断弦声。连理时所重，断弦今所轻。吾欲进孤舟，三峡水不平。吾欲载车马，太行路峥嵘。万物根一气，如何互相倾。,
杂怨,孟郊,忆人莫至悲，至悲空自衰。寄人莫剪衣，剪衣未必归。朝为双蒂花，莫为四散飞。花落还绕树，游子不顾期。夭桃花清晨，游女红粉新。夭桃花薄暮，游女红粉故。树有百年花，人无一定颜。花送人老尽，人悲花自闲。贫女镜不明，寒花日少容。暗蛩有虚织，短线无长缝。浪水不可照，狂夫不可从。浪水多散影，狂夫多异踪。持此一生薄，空成万恨浓。,
寄张籍,孟郊,夜镜不照物，朝光何时升。黯然秋思来，走入志士膺。志士惜时逝，一宵三四兴。清汉徒自朗，浊河终无澄。旧爱忽已远，新愁坐相凌。君其隐壮怀，我亦逃名称。古人贵从晦，君子忌党朋。倾败生所竞，保全归懵懵。浮云何当来，潜虬会飞腾。,
寄张籍,孟郊,未见天子面，不如双盲人。贾生对文帝，终日犹悲辛。夫子亦如盲，所以空泣麟。有时独斋心，仿佛梦称臣。梦中称臣言，觉后真埃尘。东京有眼富不如，西京无眼贫西京。无眼犹有耳隔墙，时闻天子车辚辚。辚辚车声辗冰玉，南郊坛上礼百神。西明寺后穷瞎张太祝，纵尔有眼谁尔珍。天子咫尺不得见，不如闭眼且养真。,
偶作,孟郊,利剑不可近，美人不可亲。利剑近伤手，美人近伤身。道险不在广，十步能摧轮。情爱不在多，一夕能伤神。,
寒江吟,孟郊,冬至日光白，始知阴气凝。寒江波浪冻，千里无平冰。飞鸟绝高羽，行人皆晏兴。荻洲素浩渺，碕岸澌崚嶒。烟舟忽自阻，风帆不相乘。何况异形体，信任为股肱。涉江莫涉凌，得意须得朋。结交非贤良，谁免生爱憎。冻水有再浪，失飞有载腾。一言纵丑词，万响无善应。取鉴谅不远，江水千万层。何当春风吹，利涉吾道弘。,
喜雨,孟郊,朝见一片云，暮成千里雨。凄清湿高枝，散漫沾荒土。,
长安早春,孟郊,旭日朱楼光，东风不惊尘。公子醉未起，美人争探春。探春不为桑，探春不为麦。日日出西园，只望花柳色。乃知田家春，不入五侯宅。,
峡哀,孟郊,昔多相与笑，今谁相与哀。峡哀哭幽魂，噭噭风吹来。堕魄抱空月，出没难自裁。齑粉一闪间，春涛百丈雷。峡水声不平，碧沲牵清洄。沙棱箭箭急，波齿龂龂开。呀彼无底吮，待此不测灾。谷号相喷激，石怒争旋回。古醉有复乡，今缧多为能。字孤徒仿佛，衔雪犹惊猜。薄俗少直肠，交结须横财。黄金买相吊，幽泣无余漼。我有古心意，为君空摧颓。上天下天水，出地入地舟。石剑相劈斫，石波怒蛟虬。花木叠宿春，风飙凝古秋。幽怪窟穴语，飞闻肸蚃流。沉哀日已深，衔诉将何求。三峡一线天，三峡万绳泉。上仄碎日月，下掣狂漪涟。破魂一两点，凝幽数百年。峡晖不停午，峡险多饥涎。树根锁枯棺，孤骨袅袅悬。树枝哭霜栖，哀韵杳杳鲜。逐客零落肠，到此汤火煎。性命如纺绩，道路随索缘。奠泪吊波灵，波灵将闪然。峡乱鸣清磬，产石为鲜鳞。喷为腥雨涎，吹作黑井身。怪光闪众异，饿剑唯待人。老肠未曾饱，古齿崭岩嗔。嚼齿三峡泉，三峡声龂龂。峡螭老解语，百丈潭底闻。毒波为计校，饮血养子孙。既非皋陶吏，空食沉狱魂。潜怪何幽幽，魄说徒云云。峡听哀哭泉，峡吊鳏寡猿。峡声非人声，剑水相劈翻。斯谁士诸谢，奏此沉苦言。谗人峡虬心，渴罪呀然浔。所食无直肠，所语饶枭音。石齿嚼百泉，古风号千琴。幽哀莫能远，分雪何由寻。月魄高卓卓，峡窟清沉沉。衔诉何时明，抱痛已不禁。犀飞空波涛，裂石千嶔岑。峡棱剸日月，日月多摧辉。物皆斜仄生，鸟亦斜仄飞。潜石齿相锁，沉魂招莫归。恍惚清泉甲，斑斓碧石衣。饿咽潺湲号，涎似泓浤肥。峡青不可游，腥草生微微。峡景滑易堕，峡花怪非春。红光根潜涎，碧雨飞沃津。巴谷蛟螭心，巴乡魍魉亲。啖生不问贤，至死独养身。腥语信者谁，拗歌欢非真。仄田无异稼，毒水多狞鳞。异类不可友，峡哀哀难伸。峡水剑戟狞，峡舟霹雳翔。因依虺蜴手，起坐风雨忙。峡旅多窜官，峡氓多非良。滑心不可求，滑习积已长。漠漠涎雾起，龂龂涎水光。渴贤如之何，忽在水中央。枭鸱作人语，蛟虬吸水波。能于白日间，谄欲晴风和。骇智蹶众命，蕴腥布深萝。齿泉无底贫，锯涎在处多。仄树鸟不巢，踔塔猿相过。峡哀不可听，峡怨其奈何。,
巫山高,孟郊,见尽数万里，不闻三声猿。但飞萧萧雨，中有亭亭魂。千载楚王恨，遗文宋玉言。至今晴明天，云结深闺门。,
游华山云台观,孟郊,华岳独灵异，草木恒新鲜。山尽五色石，水无一色泉。仙酒不醉人，仙芝皆延年。夜闻明星馆，时韵女萝弦。敬兹不能寐，焚柏吟道篇。,
古兴,孟郊,楚血未干衣，荆虹尚埋辉。痛玉不痛身，抱璞求所归。,
旅次湘沅有怀灵均,孟郊,分拙多感激，久游遵长途。经过湘水源，怀古方踟蹰。旧称楚灵均，此处殒忠躯。侧聆故老言，遂得旌贤愚。名参君子场，行为小人儒。骚文衒贞亮，体物情崎岖。三黜有愠色，即非贤哲模。五十爵高秩，谬膺从大夫。胸襟积忧愁，容鬓复凋枯。死为不吊鬼，生作猜谤徒。吟泽洁其身，忠节宁见输。怀沙灭其性，孝行焉能俱。且闻善称君，一何善自殊。且闻过称己，一何过不渝。悠哉风土人，角黍投川隅。相传历千祀，哀悼延八区。如今圣明朝，养育无羁孤。君臣逸雍熙，德化盈纷敷。巾车徇前侣，白日犹昆吾。寄君臣子心，戒此真良图。,
送无怀道士游富春山水,孟郊,造化绝高处，富春独多观。山浓翠滴洒，水折珠摧残。溪镜不隐发，树衣长遇寒。风猿虚空飞，月狖叫啸酸。信此神仙路，岂为时俗安。煮金阴阳火，囚怪星宿坛。花发我未识，玉生忽丛攒。蓬莱浮荡漾，非道相从难。,
去妇,孟郊,君心匣中镜，一破不复全。妾心藕中丝，虽断犹牵连。安知御轮士，今日翻回辕。一女事一夫，安可再移天。君听去鹤言，哀哀七丝弦。,
长安羁旅行,孟郊,十日一理发，每梳飞旅尘。三旬九过饮，每食唯旧贫。万物皆及时，独余不觉春。失名谁肯访，得意争相亲。直木有恬翼，静流无躁鳞。始知喧竞场，莫处君子身。野策藤竹轻，山蔬薇蕨新。潜歌归去来，事外风景真。,
游子,孟郊,萱草生堂阶，游子行天涯。慈亲倚堂门，不见萱草花。,
答韩愈、李观别，因献张徐州,孟郊,富别愁在颜，贫别愁销骨。懒磨旧铜镜，畏见新白发。古树春无花，子规啼有血。离弦不堪听，一听四五绝。世途非一险，俗虑有千结。有客步大方，驱车独迷辙。故人韩与李，逸翰双皎洁。哀我摧折归，赠词纵横设。徐方国东枢，元戎天下杰。祢生投刺游，王粲吟诗谒。高情无遗照，朗抱开晓月。有土不埋冤，有仇皆为雪。愿为直草木，永向君地列。愿为古琴瑟，永向君听发。欲识丈夫心，曾将孤剑说。,
君子勿郁郁士有谤毁者作诗以赠之,孟郊,君子勿郁郁，听我青蝇歌。人间少平地，森耸山岳多。折輈不在道，覆舟不在河。须知一尺水，日夜增高波。叔孙毁仲尼，臧仓掩孟轲。兰艾不同香，自然难为和。良玉烧不热，直竹文不颇。自古皆如此，其如道在何。日往复不见，秋堂暮仍学。玄发不知白，晓入寒铜觉。为林未离树，有玉犹在璞。谁把碧梧枝，刻作云门乐。,
过分水岭,孟郊,山壮马力短，马行石齿中。十步九举辔，回环失西东。溪水变为雨，悬崖阴濛濛。客衣飘飖秋，葛花零落风。白日舍我没，征途忽然穷。,
杀气不在边,孟郊,杀气不在边，凛然中国秋。道险不在山，平地有摧輈。河南又起兵，清浊俱锁流。岂唯私客艰，拥滞官行舟。况余隔晨昏，去家成阻修。忽然两鬓雪，同是一日愁。独寝夜难晓，起视星汉浮。凉风荡天地，日夕声飕飗。万物无少色，兆人皆老忧。长策苟未立，丈夫诚可羞。灵响复何事，剑鸣思戮雠。,
卧病,孟郊,贫病诚可羞，故床无新裘。春色烧肌肤，时餐苦咽喉。倦寝意蒙昧，强言声幽柔。承颜自俯仰，有泪不敢流。默默寸心中，朝愁续莫愁。,
听琴,孟郊,飒飒微雨收，翻翻橡叶鸣。月沉乱峰西，寥落三四星。前溪忽调琴，隔林寒琤琤。闻弹正弄声，不敢枕上听。回烛整头簪，漱泉立中庭。定步屐齿深，貌禅目冥冥。微风吹衣襟，亦认宫徵声。学道三十年，未免忧死生。闻弹一夜中，会尽天地情。,
读经,孟郊,垂老抱佛脚，教妻读黄经。经黄名小品，一纸千明星。曾读大般若，细感肸蚃听。当时把斋中，方寸抱万灵。忽复入长安，蹴踏日月宁。老方却归来，收拾可丁丁。拂拭尘几案，开函就孤亭。儒书难借索，僧签饶芳馨。驿驿不开手，铿铿闻异铃。得善如焚香，去恶如脱腥。安得颜子耳，曾未如此听。听之何有言，德教贵有形。何言中国外，有国如海萍。海萍国教异，天声各泠泠。安排未定时，心火竞荧荧。将如庶几者，声尽形元冥。,
忽不贫，喜卢仝书船归洛,孟郊,贫孟忽不贫，请问孟何如。卢仝归洛船，崔嵬但载书。江潮清翻翻，淮潮碧徐徐。夜信为朝信，朝信良卷舒。江淮君子水，相送仁有余。我去官色衫，肩经入君庐。喃喃肩经郎，言语倾琪琚。琪琚铿好词，鸟鹊跃庭除。书船平安归，喜报乡里闾。我愿拾遗柴，巢经于空虚。下免尘土侵，上为云霞居。日月更相锁，道义分明储。不愿空岧峣，但愿实工夫。实空二理微，分别相起予。经书荒芜多，为君勉勉锄。勉勉不敢专，传之方在诸。,
杏殇,孟郊,冻手莫弄珠，弄珠珠易飞。惊霜莫翦春，翦春无光辉。零落小花乳，斓斑昔婴衣。拾之不盈把，日暮空悲归。地上空拾星，枝上不见花。哀哀孤老人，戚戚无子家。岂若没水凫，不如拾巢鸦。浪鷇破便飞，风雏袅相夸。芳婴不复生，向物空悲嗟。应是一线泪，入此春木心。枝枝不成花，片片落翦金。春寿何可长，霜哀亦已深。常时洗芳泉，此日洗泪襟。儿生月不明，儿死月始光。儿月两相夺，儿命果不长。如何此英英，亦为吊苍苍。甘为堕地尘，不为末世芳。踏地恐土痛，损彼芳树根。此诚天不知，翦弃我子孙。垂枝有千落，芳命无一存。谁谓生人家，春色不入门。冽冽霜杀春，枝枝疑纤刀。木心既零落，山窍空呼号。班班落地英，点点如明膏。始知天地间，万物皆不牢。哭此不成春，泪痕三四斑。失芳蝶既狂，失子老亦孱。且无生生力，自有死死颜。灵凤不衔诉，谁为扣天关。此儿自见灾，花发多不谐。穷老收碎心，永夜抱破怀。声死更何言，意死不必喈。病叟无子孙，独立犹束柴。霜似败红芳，剪啄十数双。参差呻细风，噞喁沸浅江。泣凝不可消，恨壮难自降。空遗旧日影，怨彼小书窗。,
远游,孟郊,慈乌不远飞，孝子念先归。而我独何事，四时心有违。江海恋空积，波涛信来稀。长为路傍食，著尽家中衣。别剑不割物，离人难作威。远行少僮仆，驱使无是非。为性玩好尽，积愁心绪微。始知时节驶，夏日非长辉。,
游韦七洞庭别业,孟郊,洞庭如潇湘，叠翠荡浮碧。松桂无赤日，风物饶清激。逍遥展幽韵，参差逗良觌。道胜不知疲，冥搜自无斁。旷然青霞抱，永矣白云适。崆峒非凡乡，蓬瀛在仙籍。无言从远尚，还思君子识。波涛漱古岸，铿锵辨奇石。灵响非外求，殊音自中积。人皆走烦浊，君能致虚寂。何以祛扰扰，叩调清淅淅。既惧豪华损，誓从诗书益。一举独往姿，再摇飞遁迹。山深有变异，意惬无惊惕。采翠夺日月，照耀迷昼夕。松斋何用扫，萝院自然涤。业峻谢烦芜，文高追古昔。暂遥朱门恋，终立青史绩。物表易淹留，人间重离析。难随洞庭酌，且醉横塘席。,
看花,孟郊,家家有芍药，不妨至温柔。温柔一同女，红笑笑不休。月娥双双下，楚艳枝枝浮。洞里逢仙人，绰约青宵游。芍药谁为婿，人人不敢来。唯应待诗老，日日殷勤开。玉立无气力，春凝且裴徊。将何谢青春，痛饮一百杯。芍药吹欲尽，无奈晓风何。余花欲谁待，唯待谏郎过。谏郎不事俗，黄金买高歌。高歌夜更清，花意晚更多。饮之不见底，醉倒深红波。红波荡谏心，谏心终无它。独游终难醉，挈榼徒经过。问花不解语，劝得酒无多。三年此村落，春色入心悲。料得一孀妇，经时独泪垂。,
济源寒食,孟郊,风巢袅袅春鸦鸦，无子老人仰面嗟。柳弓苇箭觑不见，高红远绿劳相遮。女婵童子黄短短，耳中闻人惜春晚。逃蜂匿蝶踏地来，抛却斋糜一瓷碗。一日踏春一百回，朝朝没脚走芳埃。饥童饿马扫花喂，向晚饮溪三两杯。莓苔井上空相忆，辘轳索断无消息。酒人皆倚春发绿，病叟独藏秋发白。长安落花飞上天，南风引至三殿前。可怜春物亦朝谒，唯我孤吟渭水边。枋口花间掣手归，嵩阳为我留红晖。可怜踯躅千万尺，柱地柱天疑欲飞。蜜蜂为主各磨牙，咬尽村中万木花。君家瓮瓮今应满，五色冬笼甚可夸。,
古薄命妾,孟郊,不惜十指弦，为君千万弹。常恐新声至，坐使故声残。弃置今日悲，即是昨日欢。将新变故易，持故为新难。青山有蘼芜，泪叶长不干。空令后代人，采掇幽思兰。,
劝善吟,孟郊,瘦郭有志气，相哀老龙钟。劝我少吟诗，俗窄难尔容。一口百味别，况在醉会中。四座正当喧，片言何由通。顾余昧时调，居止多疏慵。见书眼始开，闻乐耳不聪。视听互相隔，一身且莫同。天疾难自医，诗癖将何攻。见君如见书，语善千万重。自悲咄咄感，变作烦恼翁。烦恼不可欺，古剑涩亦雄。知君方少年，少年怀古风。藏书拄屋脊，不惜与凡聋。我愿拜少年，师之学崇崇。从他笑为矫，矫善亦可宗。,
乱离,孟郊,天下无义剑，中原多疮痍。哀哀陆大夫，正直神反欺。子路已成血，嵇康今尚嗤。为君每一恸，如剑在四肢。折羽不复飞，逝水不复归。直松摧高柯，弱蔓将何依。朝为春日欢，夕为秋日悲。泪下无尺寸，纷纷天雨丝。积怨成疾疹，积恨成狂痴。怨草岂有边，恨水岂有涯。怨恨驰我心，茫茫日何之。,
乙酉岁舍弟扶侍归兴义庄居后独止舍待替人,孟郊,谁言旧居止，主人忽成客。僮仆强与言，相惧终脉脉。出亦何所求，入亦何所索。饮食迷精粗，衣裳失宽窄。回风卷闲簟，新月生空壁。士有百役身，官无一姓宅。丈夫耻自饰，衰须从飒白。兰交早已谢，榆景徒相迫。惟予心中镜，不语光历历。,
戏赠无本,孟郊,长安秋声干，木叶相号悲。瘦僧卧冰凌，嘲咏含金痍。金痍非战痕，峭病方在兹。诗骨耸东野，诗涛涌退之。有时踉跄行，人惊鹤阿师。可惜李杜死，不见此狂痴。燕僧耸听词，袈裟喜新翻。北岳厌利杀，玄功生微言。天高亦可飞，海广亦可源。文章杳无底，劚掘谁能根。梦灵仿佛到，对我方与论。拾月鲸口边，何我免为吞。燕僧摆造化，万有随手奔。补缀杂霞衣，笑傲诸贵门。将明文在身，亦尔道所存。朔雪凝别句，朔风飘征魂。再期嵩少游，一访蓬萝村。春草步步绿，春山日日暄。遥莺相应吟，晚听恐不繁。相思塞心胸，高逸难攀援。,
寄陕府邓给事,孟郊,陕城临大道，馆宇屹几鲜。候谒随芳语，铿词芬蜀笺。从来镜目下，见尽道心前。自谓古诗量，异将新学偏。戆人年六十，每月请三千。不敢等闲用，愿为长寿钱。非关亦洁尔，将以救羸然。孤省痴皎皎，默吟写绵绵。病书凭昼日，驿信寄宵鞭。疾诉将何谕，肆鳞今倒悬。尘鲤见枯浪，土鬣思干泉。感感无绪荡，愁愁作□边。贞元文祭酒，比谨学韦玄。满坐风无杂，当朝雅独全。见知嘱徐孺，赏句类陶渊。一顾生鸿羽，再言将鹤翩。宣扬隘车马，君子凑骈阗。曾是此同眷，至今应赐怜。磨墨零落泪，楷字贡仁贤。,
答友人,孟郊,白日照清水，浅深无隐姿。君子业高文，怀抱多正思。砥行碧山石，结交青松枝。碧山无转易，青松难倾移。落落出俗韵，琅琅大雅词。自非随氏掌，明月安能持。千里不可倒，一返无近期。如何非意中，良觌忽在兹。道语必疏淡，儒风易凌迟。愿存坚贞节，勿为霜霰欺。,
答卢仝,孟郊,楚屈入水死，诗孟踏雪僵。直气苟有存，死亦何所妨。日劈高查牙，清棱含冰浆。前古后古冰，与山气势强。闪怪千石形，异状安可量。有时春镜破，百道声飞扬。潜仙不足言，朗客无隐肠。为君倾海宇，日夕多文章。天下岂无缘，此山雪昂藏。烦君前致词，哀我老更狂。狂歌不及狂，歌声缘凤凰。凤兮何当来，消我孤直疮。君文真凤声，宣隘满铿锵。洛友零落尽，逮兹悲重伤。独自奋异骨，将骑白角翔。再三劝莫行，寒气有刀枪。仰惭君子多，慎勿作芬芳。,
春日同韦郎中使君送邹儒立少府扶侍赴云阳,孟郊,离思著百草，绵绵生无穷。侧闻畿甸秀，三振词策雄。太守不韵俗，诸生皆变风。郡斋敞西清，楚瑟惊南鸿。海畔帝城望，云阳天色中。酒酣正芳景，诗缀新碧丛。服彩老莱并，侍车江革同。过隋柳憔悴，入洛花蒙笼。高步讵留足，前程在层空。独惭病鹤羽，飞送力难崇。,
送李翱习之,孟郊,习之势翩翩，东南去遥遥。赠君双履足，一为上皋桥。皋桥路逶迤，碧水清风飘。新秋折藕花，应对吴语娇。千巷分渌波，四门生早潮。湖榜轻袅袅，酒旗高寥寥。小时屐齿痕，有处应未销。旧忆如雾星，怳见于梦消。言之烧人心，事去不可招。独孤宅前曲，箜篌醉中谣。壮年俱悠悠，逮兹各焦焦。执手复执手，唯道无枯凋。,
杂曲歌辞·伤歌行,孟郊,众毒蔓贞松，一枝难久荣。岂知黄庭客，仙骨生不成。春色舍芳蕙，秋风绕枯茎。弹琴不成曲，始觉知音倾。馆月改旧照，吊宾写馀情。还舟空江上，波浪送铭旌。,
怨别,孟郊,一别一回老，志士白发早。在富易为容，居贫难自好。沉忧损性灵，服药亦枯槁。秋风游子衣，落日行远道。君问去何之，贱身难自保。,
子庆诗,孟郊,王家事已奇，孟氏庆无涯。献子还生子，羲之又有之。凤兮且莫叹，鲤也会闻诗。小小豫章甲，纤纤玉树姿。人来唯仰乳，母抱未知慈。我欲拣其养，放麛者是谁。,
江邑春霖奉赠陈侍御,孟郊,江上花木冻，雨中零落春。应由放忠直，在此成漂沦。嘉艳皆损污，好音难殷勤。天涯多远恨，雪涕盈芳辰。坐哭青草上，卧吟幽水滨。兴言念风俗，得意唯波鳞。枕席病流湿，檐楹若飞津。始知吴楚水，不及京洛尘。风浦荡归棹，泥陂陷征轮。两途日无遂，相赠唯沾巾。,
夏日谒智远禅师,孟郊,吾师当几祖，说法云无空。禅心三界外，宴坐天地中。院静鬼神去，身与草木同。因知护王国，满钵盛毒龙。抖擞尘埃衣，谒师见真宗。何必千万劫，瞬息去樊笼。盛夏火为日，一堂十月风。不得为弟子，名姓挂儒宫。,
病客吟,孟郊,主人夜呻吟，皆入妻子心。客子昼呻吟，徒为虫鸟音。妻子手中病，愁思不复深。僮仆手中病，忧危独难任。丈夫久漂泊，神气自然沉。况于滞疾中，何人免嘘。大海亦有涯，高山亦有岑。沉忧独无极，尘泪互盈襟。,
凭周况先辈于朝贤乞茶,孟郊,道意勿乏味，心绪病无悰。蒙茗玉花尽，越瓯荷叶空。锦水有鲜色，蜀山饶芳丛。云根才翦绿，印缝已霏红。曾向贵人得，最将诗叟同。幸为乞寄来，救此病劣躬。,
上昭成阁不得，于从侄僧悟空院叹嗟,孟郊,欲上千级阁，问天三四言。未尺数十登，心目风浪翻。手手把惊魄，脚脚踏坠魂。却流至旧手，傍掣犹欲奔。老病但自悲，古蠹木万痕。老力安可夸，秋海萍一根。孤叟何所归，昼眼如黄昏。常恐失好步，入彼市井门。结僧为亲情，策竹为子孙。此诚徒切切，此意空存存。一寸地上语，高天何由闻。,
伤春,孟郊,两河春草海水清，十年征战城郭腥。乱兵杀儿将女去，二月三月花冥冥。千里无人旋风起，莺啼燕语荒城里。春色不拣墓傍株，红颜皓色逐春去。春去春来那得知，今人看花古人墓，令人惆怅山头路。,
吊国殇,孟郊,徒言人最灵，白骨乱纵横。如何当春死，不及群草生。尧舜宰乾坤，器农不器兵。秦汉盗山岳，铸杀不铸耕。天地莫生金，生金人竞争。,
哭李观,孟郊,志士不得老，多为直气伤。阮公终日哭，寿命固难长。颜子既殂谢，孔门无辉光。文星落奇曜，宝剑摧修铓。常作金应石，忽为宫别商。为尔吊琴瑟，断弦难再张。偏毂不可转，只翼不可翔。清尘无吹嘘，委地难飞扬。此义古所重，此风今则亡。自闻丧元宾，一日八九狂。沉痛此丈夫，惊呼彼穹苍。我有出俗韵，劳君疾恶肠。知音既已矣，微言谁能彰。旅葬无高坟，栽松不成行。哀歌动寒日，赠泪沾晨霜。神理本窅窅，今来更茫茫。何以荡悲怀，万事付一觞。,
哀孟云卿嵩阳荒居,孟郊,戚戚抱幽独，宴宴沉荒居。不闻新欢笑，但睹旧诗书。艺檗意弥苦，耕山食无余。定交昔何在，至戚今或疏。薄俗易销歇，淳风难久舒。秋芜上空堂，寒槿落枯渠。薙草恐伤蕙，摄衣自理锄。残芳亦可饵，遗秀谁忍除。徘徊未能去，为尔涕涟如。,
吊房十五次卿少府,孟郊,日高方得起，独赏些些春。可惜宛转莺，好音与他人。昔年此气味，还走曲江滨。逢著韩退之，结交方殷勤。蜀客骨目高，聪辩剑戟新。如何昨日欢，今日见无因。英奇一谢世，视听一为尘。谁言老泪短，泪短沾衣巾。,
落第,孟郊,晓月难为光，愁人难为肠。谁言春物荣，独见叶上霜。雕鹗失势病，鹪鹩假翼翔。弃置复弃置，情如刀剑伤。,
览崔爽遗文，因纾幽怀,孟郊,堕泪数首文，悲结千里坟。苍旻且留我，白日空遗君。仙鹤未巢月，衰凤先坠云。清风独起时，旧语如再闻。瑶草罢葳蕤，桂花休氛氲。万物与我心，相感吴江濆。,
哭刘言史,孟郊,诗人业孤峭，饿死良已多。相悲与相笑，累累其奈何。精异刘言史，诗肠倾珠河。取次抱置之，飞过东溟波。可惜大国谣，飘为四夷歌。常于众中会，颜色两切磋。今日果成死，葬襄之洛河。洛岸远相吊，洒泪双滂沱。,
越中山水,孟郊,日觉耳目胜，我来山水州。蓬瀛若仿佛，田野如泛浮。碧嶂几千绕，清泉万馀流。莫穷合沓步，孰尽派别游。越水净难污，越天阴易收。气鲜无隐物，目视远更周。举俗媚葱蒨，连冬撷芳柔。菱湖有馀翠，茗圃无荒畴。赏异忽已远，探奇诚淹留。永言终南色，去矣销人忧。,
和皇甫判官游琅琊溪,孟郊,山中琉璃境，物外琅琊溪。房廊逐岩壑，道路随高低。碧濑漱白石，翠烟含青蜺。客来暂游践，意欲忘簪珪。树杪灯火夕，云端钟梵齐。时同虽可仰，迹异难相携。唯当清宵梦，仿佛愿攀跻。,
汝州南潭陪陆中丞公宴,孟郊,一雨百泉涨，南潭夜来深。分明碧沙底，写出青天心。远客洞庭至，因兹涤烦襟。既登飞云舫，愿奏清风琴。高岸立旗戟，潜蛟失浮沉。威棱护斯浸，魍魉逃所侵。山态变初霁，水声流新音。耳目极眺听，潺湲与嶔岑。谁言柳太守，空有白蘋吟。,
济源春,孟郊,太行横偃脊，百里芳崔巍。济滨花异颜，枋口云如裁。新画彩色湿，上界光影来。深红缕草木，浅碧珩溯洄。千家门前饮，一道传禊杯。玉鳞吞金钩，仙璇琉璃开。朴童茂言语，善俗无惊猜。狂吹寝恒宴，晓清梦先回。治生鲜惰夫，积学多深材。再游讵癫戆，一洗惊尘埃。,
相和歌辞·杂怨三首,孟郊,夭桃花清晨，游女红粉新。夭桃花薄暮，游女红粉故。树有百年花，人无一定颜。花送人老尽，人悲花自闲。贫女镜不明，寒花日少容。暗蛩有虚织，短线无长缝。浪水不可照，狂夫不可从。浪水多散影，狂夫多异踪。持此一生薄，空成百恨浓。忆人莫至悲，至悲空自衰。寄人莫翦衣，翦衣未必归。朝为双蒂花，暮为四散飞。花落却绕树，游子不顾期。,
杂曲歌辞·古离别二首,孟郊,松山云缭绕，萍路水分离。云去有归日，水分无合时。春芳役双眼，春色柔四支。杨柳织别愁，千条万条丝。山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。,
题韦承总吴王故城下幽居,孟郊,才饱身自贵，巷荒门岂贫。韦生堪继相，孟子愿依邻。夜思琴语切，昼情茶味新。霜枝留过鹊，风竹扫蒙尘。郢唱一声发，吴花千片春。对君何所得，归去觉情真。,
蓝溪元居士草堂,孟郊,市井不容义，义归山谷中。夫君宅松桂，招我栖蒙笼。人朴情虑肃，境闲视听空。清溪宛转水，修竹徘徊风。木倦采樵子，土劳稼穑翁。读书业虽异，敦本志亦同。蓝岸青漠漠，蓝峰碧崇崇。日昏各命酒，寒蛩鸣蕙丛。,
登科居,孟郊,昔日齷齪不足夸，今朝放荡思无崖。春风得意马蹄疾，一日看尽长安花。,
怀南岳隐士,孟郊,见说祝融峰，擎天势似腾。藏千寻布水，出十八高僧。古路无人迹，新霞吐石棱。终居将尔叟，一一共余登。千峰映碧湘，真叟此中藏。饭不煮石吃，眉应似发长。枫杞榰酒瓮，鹤虱落琴床。强效忘机者，斯人尚未忘。,
寄洺州李大夫,孟郊,自从蓟师反，中国事纷纷。儒道一失所，贤人多在军。鸟巢忧迸射，鹿耳骇惊闻。剑折唯恐匣，弓贪不让勋。方知省事将，动必谢前群。鹳阵常先罢，鱼符最晚分。步闲洺水曲，笑激太行云。诗叟未相识，竹儿争见君。殷勤越谈说，记尽古风文。,
奉报翰林张舍人见遗之诗,孟郊,百虫笑秋律，清削月夜闻。晓棱视听微，风剪叶已纷。君子鉴大雅，老人非俊群。收拾古所弃，俯仰补空文。孤韵耻春俗，馀响逸零雰。自然蹈终南，涤暑凌寒氛。岩霰不知午，涧澌镇含曛。曾是醒古醉，所以多隐沦。江调乐之远，溪谣生徒新。众蕴有馀采，寒泉空哀呻。南谢竟莫至，北宋当时珍。赜灵各自异，酌酒谁能均。昔咏多写讽，今词讵无因。品松何高翠，宫殿没荒榛。苔趾识宏制，沙潈游崩津。忽吟陶渊明，此即羲皇人。心放出天地，形拘在风尘。前贤素行阶，夙嗜青山勤。达士立明镜，朗言为近臣。将期律万有，倾倒甄无垠。鸑鷟应蟋蟀，丝毫意皆申。况于三千章，哀叩不为神。,
送卢虔端公守复州,孟郊,师旷听群木，自然识孤桐。正声逢知音，愿出大朴中。知音不韵俗，独立占古风。忽挂触邪冠，逮逐南飞鸿。肃肃太守章，明明华毂熊。商山无平路，楚水有惊潈。日月千里外，光阴难载同。新愁徒自积，良会何由通。,
苦寒吟,孟郊,天寒色青苍，北风叫枯桑。厚冰无裂文，短日有冷光。敲石不得火，壮阴夺正阳。苦调竟何言，冻吟成此章。,描写冬天
远愁曲,孟郊,飘飖何所从，遗冢行未逢。东西不见人，哭向青青松。此地有时尽，此哀无处容。声翻太白云，泪洗蓝田峰。水涉七八曲，山登千万重。愿邀玄夜月，出视白日踪。,
送黄构擢第后归江南,孟郊,澹澹沧海气，结成黄香才。幼龄思奋飞，弱冠游灵台。一鹗顾乔木，众禽不敢猜。一骥骋长衢，众兽不敢陪。遂得会风雨，感通如云雷。至矣小宗伯，确乎心不回。能令幽静人，声实喧九垓。却忆江南道，祖筵花里开。春风不能别，别罢空徘徊。,
杂曲歌辞·出门行二首,孟郊,长河悠悠去无极，百龄同此可叹息。秋风白露沾人衣，壮心凋落夺颜色。少年出门将诉谁，川无梁兮路无岐。一闻陌上苦寒奏，使我伫立惊且悲。君今得意厌粱肉，岂复念我贫贱时。海风萧萧天雨霜，穷愁独坐夜何长。驱车旧忆太行险，始知游子悲故乡。美人相思隔天阙，长望云端不可越。手持琅玕欲有赠，爱而不见心断绝。南山峨峨白石烂，碧海之波浩漫漫。参辰出没不相待，我欲横天无羽翰。,
清东曲,孟郊,樱桃花参差，香雨红霏霏。含笑竞攀折，美人湿罗衣。采采清东曲，明眸艳珪玉。青巾艑上郎，上下看不足。南阳公首词，编入新乐录。,
织妇辞,孟郊,夫是田中郎，妾是田中女。当年嫁得君，为君秉机杼。筋力日已疲，不息窗下机。如何织纨素，自著蓝缕衣。官家榜村路，更索栽桑树。,
审交,孟郊,种树须择地，恶土变木根。结交若失人，中道生谤言。君子芳桂性，春荣冬更繁。小人槿花心，朝在夕不存。莫蹑冬冰坚，中有潜浪翻。唯当金石交，可以贤达论。,
路病,孟郊,病客无主人，艰哉求卧难。飞光赤道路，内火焦肺肝。欲饮井泉竭，欲医囊用单。稚颜能几日，壮志忽已残。人子不言苦，归书但云安。愁环在我肠，宛转终无端。,
烂柯石,孟郊,仙界一日内，人间千载穷。双棋未遍局，万物皆为空。樵客返归路，斧柯烂从风。唯馀石桥在，犹自凌丹虹。,
达士,孟郊,四时如逝水，百川皆东波。青春去不还，白发镊更多。达人识元化，变愁为高歌。倾产取一醉，富者奈贫何。君看土中宅，富贵无偏颇。,
溧阳秋霁,孟郊,晚雨晓犹在，萧寥激前阶。星星满衰鬓，耿耿入秋怀。旧识半零落，前心骤相乖。饱泉亦恐醉，惕宦肃如斋。上客处华池，下寮宅枯崖。叩高占生物，龃龉回难谐。,
列仙文·清虚真人,孟郊,欻驾空清虚，徘徊西华馆。琼轮暨晨抄，虎骑逐烟散。惠风振丹旌，明烛朗八焕。解襟墉房内，神铃鸣璀璨。栖景若林柯，九弦空中弹。遗我积世忧，释此千载叹。怡眄无极已，终夜复待旦。,
择友,孟郊,兽中有人性，形异遭人隔。人中有兽心，几人能真识。古人形似兽，皆有大圣德。今人表似人，兽心安可测。虽笑未必和，虽哭未必戚。面结口头交，肚里生荆棘。好人常直道，不顺世间逆。恶人巧谄多，非义苟且得。若是效真人，坚心如铁石。不谄亦不欺，不奢复不溺。面无吝色容，心无诈忧惕。君子大道人，朝夕恒的的。,
吊比干墓,孟郊,殷辛帝天下，厌为天下尊。乾刚既一断，贤愚无二门。佞是福身本，忠是丧己源。饿虎不食子，人无骨肉恩。日影不入地，下埋冤死魂。有骨不为土，应作直木根。今来过此乡，下马吊此坟。静念君臣间，有道谁敢论。,
教坊歌儿,孟郊,十岁小小儿，能歌得朝天。六十孤老人，能诗独临川。去年西京寺，众伶集讲筵。能嘶竹枝词，供养绳床禅。能诗不如歌，怅望三百篇。,
逢江南故昼上人会中郑方回,孟郊,相逢失意中，万感因语至。追思东林日，掩抑北邙泪。筐箧有遗文，江山旧清气。尘生逍遥注，墨故飞动字。荒毁碧涧居，虚无青松位。珠沉百泉暗，月死群象闭。永谢平生言，知音岂容易。,
哭秘书包大监,孟郊,哲人卧病日，贱子泣玉年。常恐宝镜破，明月难再圆。文字未改素，声容忽归玄。始知知音稀，千载一绝弦。旧馆有遗琴，清风那复传。,
下第东归留别长安知己,孟郊,共照日月影，独为愁思人。岂知鶗鴂鸣，瑶草不得春。一片两片云，千里万里身。云归嵩之阳，身寄江之滨。弃置复何道，楚情吟白蘋。,
游城南韩氏庄,孟郊,初疑潇湘水，锁在朱门中。时见水底月，动摇池上风。清气润竹林，白光连虚空。浪簇霄汉羽，岸芳金碧丛。何言数亩间，环泛路不穷。愿逐神仙侣，飘然汗漫通。,
招文士饮,孟郊,曹刘不免死，谁敢负年华。文士莫辞酒，诗人命属花。退之如放逐，李白自矜夸。万古忽将似，一朝同叹嗟。何言天道正，独使地形斜。南士愁多病，北人悲去家。梅芳已流管，柳色未藏鸦。相劝罢吟雪，相从愁饮霞。醒时不可过，愁海浩无涯。,
登华岩寺楼望终南山赠林校书兄弟,孟郊,地脊亚为崖，耸出冥冥中。楼根插迥云，殿翼翔危空。前山胎元气，灵异生不穷。势吞万象高，秀夺五岳雄。一望俗虑醒，再登仙愿崇。青莲三居士，昼景真赏同。,
同年春燕,孟郊,少年三十士，嘉会良在兹。高歌摇春风，醉舞摧花枝。意荡晼晚景，喜凝芳菲时。马迹攒騕褭，乐声韵参差。视听改旧趣，物象含新姿。红雨花上滴，绿烟柳际垂。淹中讲精义，南皮献清词。前贤与今人，千载为一期。明鉴有皎洁，澄玉无磷缁。永与沙泥别，各整云汉仪。盛气自中积，英名日四驰。塞鸿绝俦匹，海月难等夷。郁抑忽已尽，亲朋乐无涯。幽蘅发空曲，芳杜绵所思。浮迹自聚散，壮心谁别离。愿保金石志，无令有夺移。,
罗氏花下奉招陈侍御,孟郊,眼在枝上春，落地成埃尘。不是风流者，谁为攀折人。宁辞波浪阔，莫道往来频。拾紫岂宜晚，掇芳须及晨。劳收贾生泪，强起屈平身。花下本无俗，酒中别有神。游蜂不饮故，戏蝶亦争新。万物尽如此，过时非所珍。,
题从叔述灵岩山壁,孟郊,换却世上心，独起山中情。露衣凉且鲜，云策高复轻。喜见夏日来，变为松景清。每将逍遥听，不厌飕飗声。远念尘末宗，未疏俗间名。桂枝妄举手，萍路空劳生。仰谢开净弦，相招时一鸣。,
西上经灵宝观,孟郊,道士无白发，语音灵泉清。青松多寿色，白石恒夜明。放步霁霞起，振衣华风生。真文秘中顶，宝气浮四楹。一片古关路，万里今人行。上仙不可见，驱策徒西征。,
自商行谒复州卢使君虔,孟郊,一身绕千山，远作行路人。未遂东吴归，暂出西京尘。仲宣荆州客，今余竟陵宾。往迹虽不同，托意皆有因。商岭莓苔滑，石坂上下频。江汉沙泥洁，永日光景新。独泪起残夜，孤吟望初晨。驱驰竟何事，章句依深仁。,
大隐坊·赵记室俶在职无事,孟郊,卑静身后老，高动物先摧。方圆水任器，刚劲木成灰。大道母群物，达人腹众才。时吟尧舜篇，心向无为开。彼隐山万曲，我隐酒一杯。公庭何所有，日日清风来。,
寄义兴小女子,孟郊,江南庄宅浅，所固唯疏篱。小女未解行，酒弟老更痴。家中多吴语，教尔遥可知。山怪夜动门，水妖时弄池。所忧痴酒肠，不解委曲辞。渔妾性崛强，耕童手皴厘。想兹为襁褓，如鸟拾柴枝。我咏元鲁山，胸臆流甘滋。终当学自乳，起坐常相随。,
答昼上人止谗作,孟郊,烈烈鸑鷟吟，铿铿琅玕音。枭摧明月啸，鹤起清风心。渭水不可浑，泾流徒相侵。俗侣唱桃叶，隐士鸣桂琴。子野真遗却，浮浅藏渊深。,
答姚怤见寄,孟郊,日月不同光，昼夜各有宜。贤哲不苟合，出处亦待时。而我独迷见，意求异士知。如将舞鹤管，误向惊凫吹。大雅难具陈，正声易漂沦。君有丈夫泪，泣人不泣身。行吟楚山玉，义泪沾衣巾。,
酬李侍御书记秋夕雨中病假见寄,孟郊,秋风绕衰柳，远客闻雨声。重兹阻良夕，孤坐唯积诚。果枉移疾咏，中含嘉虑明。洗涤烦浊尽，视听昭旷生。未觉衾枕倦，久为章奏婴。达人不宝药，所保在闲情。,
送别崔寅亮下第,孟郊,天地唯一气，用之自偏颇。忧人成苦吟，达士为高歌。君子识不浅，桂枝忧更多。岁晏期攀折，时归且婆娑。素质如削玉，清词若倾河。虬龙未化时，鱼鳖同一波。去矣当自适，故乡饶薜萝。,
送从叔校书简南归,孟郊,长安别离道，宛在东城隅。寒草根未死，愁人心已枯。促促水上景，遥遥天际途。生随昏晓中，皆被日月驱。北骑达山岳，南帆指江湖。高踪一超越，千里在须臾。,
送卢汀侍御归天德幕,孟郊,仲宣领骑射，结束皆少年。匹马黄河岸，射雕清霜天。旌旗防日北，道路上云巅。古雪无销铄，新冰有堆填。清溪徒耸诮，白璧自招贤。岂比重恩者，闭门方独全。,
同溧阳宰送孙秀才,孟郊,废瑟难为弦，南风难为歌。幽幽拙疾中，忽忽浮梦多。清韵始啸侣，雅言相与和。讼闲每往招，祖送奈若何。牵苦强为赠，邦邑光峨峨。,
覆巢行,孟郊,荒城古木枝多枯，飞禽嗷嗷朝哺雏。枝倾巢覆雏坠地，乌鸢下啄更相呼。阳和发生均孕育，鸟兽有情知不足。枝危巢小风雨多，未容长成已先覆。灵枝珍木满上林，凤巢阿阁重且深。尔今所托非本地，乌鸢何得同尔心。,
黄雀吟,孟郊,黄雀舞承尘，倚恃主人仁。主人忽不仁，买弹弹尔身。何不远飞去，蓬蒿正繁新。蒿粒无人争，食之足为珍。莫觑翻车粟，觑翻罪有因。黄雀不知言，赠之徒殷勤。,
和钱侍郎甘露,孟郊,玄天何以言，瑞露青松繁。忽见垂书迹，还惊涌澧源。春枝晨袅袅，香味晓翻翻。子礼忽来献，臣心固易敦。清风惜不动，薄雾肯蒙昏。嘉昼色更晶，仁慈久乃存。一方难独占，天下恐争论。侧听飞中使，重荣华德门。从公乐万寿，馀庆及儿孙。,
寓言,孟郊,谁言碧山曲，不废青松直。谁言浊水泥，不污明月色。我有松月心，俗骋风霜力。贞明既如此，摧折安可得。,
赠农人,孟郊,劝尔勤耕田，盈尔仓中粟。劝尔伐桑株，减尔身上服。清霜一委地，万草色不绿。狂飙一入林，万叶不著木。青春如不耕，何以自结束。,
劝友,孟郊,至白涅不缁，至交淡不疑。人生静躁殊，莫厌相箴规。胶漆武可接，金兰文可思。堪嗟无心人，不如松柏枝。,
列仙文·方诸青童君,孟郊,大霞霏晨晖，元气无常形。玄辔飞霄外，八景乘高清。手把玉皇袂，携我晨中生。玄庭自嘉会，金书拆华名。贤女密所妍，相期洛水輧。,
听蓝溪僧为元居士说维摩经,孟郊,古树少枝叶，真僧亦相依。山木自曲直，道人无是非。手持维摩偈，心向居士归。空景忽开霁，雪花犹在衣。洗然水溪昼，寒物生光辉。,
喜符郎诗有天纵,孟郊,念符不由级，屹得文章阶。白玉抽一毫，绿珉已难排。偷笔作文章，乞墨潜磨揩。海鲸始生尾，试摆蓬壶涡。幸当禁止之，勿使恣狂怀。自悲无子嗟，喜妒双喈喈。,
寒地百姓吟,孟郊,无火炙地眠，半夜皆立号。冷箭何处来，棘针风骚劳。霜吹破四壁，苦痛不可逃。高堂搥钟饮，到晓闻烹炮。寒者愿为蛾，烧死彼华膏。华膏隔仙罗，虚绕千万遭。到头落地死，踏地为游遨。游遨者是谁，君子为郁陶。,
李少府厅吊李元宾遗字,孟郊,零落三四字，忽成千万年。那知冥寞客，不有补亡篇。斜月吊空壁，旅人难独眠。一生能几时，百虑来相煎。戚戚故交泪，幽幽长夜泉。已矣难重言，一言一潸然。,
悼吴兴汤衡评事,孟郊,君生霅水清，君殁霅水浑。空令骨肉情，哭得白日昏。大夜不复晓，古松长闭门。琴弦绿水绝，诗句青山存。昔为芳春颜，今为荒草根。独问冥冥理，先儒未曾言。,
哭卢贞国,孟郊,一别难与期，存亡易寒燠。下马入君门，声悲不成哭。自能富才艺，当冀深荣禄。皇天负我贤，遗恨至两目。平生叹无子，家家亲相嘱。,
再下第,孟郊,一夕九起嗟，梦短不到家。两度长安陌，空将泪见花。,
下第东南行,孟郊,越风东南清，楚日潇湘明。试逐伯鸾去，还作灵均行。江蓠伴我泣，海月投人惊。失意容貌改，畏途性命轻。时闻丧侣猿，一叫千愁并。,
叹命,孟郊,三十年来命，唯藏一卦中。题诗还问易，问易蒙复蒙。本望文字达，今因文字穷。影孤别离月，衣破道路风。归去不自息，耕耘成楚农。,
初于洛中选,孟郊,尘土日易没，驱驰力无馀。青云不我与，白首方选书。宦途事非远，拙者取自疏。终然恋皇邑，誓以结吾庐。帝城富高门，京路绕胜居。碧水走龙蛇，蜿蜒绕庭除。寻常异方客，过此亦踟蹰。,
游终南龙池寺,孟郊,飞鸟不到处，僧房终南巅。龙在水长碧，雨开山更鲜。步出白日上，坐依清溪边。地寒松桂短，石险道路偏。晚磬送归客，数声落遥天。,
喜与长文上人宿李秀才小山池亭,孟郊,灯尽语不尽，主人庭砌幽。柳枝星影曙，兰叶露华浮。块岭笑群岫，片池轻众流。更闻清净子，逸唱颇难俦。,
春集越州皇甫秀才山亭,孟郊,嘉宾在何处，置亭春山巅。顾余寂寞者，谬厕芳菲筵。视听日澄澈，声光坐连绵。晴湖泻峰嶂，翠浪多萍藓。何以逞高志，为君吟秋天。,
游枋口,孟郊,一步复一步，出行千里幽。为取山水意，故作寂寞游。太行青巅高，枋口碧照浮。明明无底镜，泛泛忘机鸥。老逸不自限，病狂不可周。恣闲饶淡薄，怠玩多淹留。芳物竞晼晚，绿梢挂新柔。和友莺相绕，言语亦以稠。始知万类然，静躁难相求。耸我残病骨，健如一仙人。镜中照千里，镜浪洞百神。此神日月华，不作寻常春。三十夜皆明，四时昼恒新。鸟声尽依依，兽心亦忻忻。澄幽出所怪，闪异坐微絪。可来复可来，此地灵相亲。,
与王二十一员外涯游昭成寺,孟郊,洛友寂寂约，省骑霏霏尘。游僧步晚磬，话茗含芳春。瑶策冰入手，粉壁画莹神。赪廓芙蓉霁，碧殿琉璃匀。玄讲岛岳尽，渊咏文字新。屡笑寒竹宴，况接青云宾。顾惭馀眷下，衰瘵婴残身。,
嵩少,孟郊,沙弥舞袈裟，走向踯躅飞。闲步亦惺惺，芳援相依依。噎塞春咽喉，蜂蝶事光辉。群嬉且已晚，孤引将何归。流艳去不息，朝英亦疏微。,
北郭贫居,孟郊,进乏广莫力，退为蒙笼居。三年失意归，四向相识疏。地僻草木壮，荒条扶我庐。夜贫灯烛绝，明月照吾书。欲识贞静操，秋蝉饮清虚。,
新卜清罗幽居奉献陆大夫,孟郊,黔娄住何处，仁邑无馁寒。岂悟旧羁旅，变为新闲安。二倾有馀食，三农行可观。笼禽得高巢，辙鲋还层澜。翳翳桑柘墟，纷纷田里欢。兵戈忽消散，耦耕非艰难。嘉木偶良酌，芳阴庇清弹。力农唯一事，趣世徒万端。静觉本相厚，动为末所残。此外有余暇，锄荒出幽兰。,
题韦少保静恭宅藏书洞,孟郊,高意合天制，自然状无穷。仙华凝四时，玉藓生数峰。书秘漆文字，匣藏金蛟龙。闲为气候肃，开作云雨浓。洞隐谅非久，岩梦诚必通。将缀文士集，贯就真珠丛。,
独宿岘首忆长安故人,孟郊,月迥无隐物，况复大江秋。江城与沙村，人语风飕飗。岘亭当此时，故人不同游。故人在长安，亦可将梦求。,
投赠张端公,孟郊,君子量不极，胸吞百川流。嫉邪霜气直，问俗春辞柔。日户昼辉静，月杯夜景幽。咏惊芙蓉发，笑激风飚秋。鸾步独无侣，鹤音仍寡俦。幸沾分寸顾，散此千万忧。,
大隐坊·章仇将军良弃功守贫,孟郊,饮君江海心，讵能辨浅深。挹君山岳德，谁能齐嶔岑。东海精为月，西岳气凝金。进则万景昼，退则群物阴。我欲荐此言，天门峻沉沉。风飚亦感激，为我飕飗吟。,
忆周秀才、素上人，时闻各在一方,孟郊,东西分我情，魂梦安能定。野客云作心，高僧月为性。浮云自高闲，明月常空净。衣敝得古风，居山无俗病。吟听碧云语，手把青松柄。羡尔欲寄书，飞禽杳难倩。,
寄院中诸公,孟郊,奕奕秋水傍，駸駸绿云蹄。月仙有高曜，灵凤无卑栖。翠色绕云谷，碧华凝月溪。竹林递历览，云寺行攀跻。冠豸犹屈蠖，匣龙期剸犀。千山惊月晓，百里闻霜鼙。戎府多秀异，谢公期相携。因之仰群彦，养拙固难齐。,
寄卢虔使君,孟郊,霜露再相换，游人犹未归。岁新月改色，客久线断衣。有鹤冰在翅，竟久力难飞。千家旧素沼，昨日生绿辉。春色若可借，为君步芳菲。,
送谏议十六叔至孝义渡后奉寄,孟郊,晓渡明镜中，霞衣相飘飖。浪凫惊亦双，蓬客将谁僚。别饮孤易醒，离忧壮难销。文清虽无敌，儒贵不敢骄。江吏捧紫泥，海旗剪红蕉。分明太守礼，跨蹑毗陵桥。伊洛去未回，遐瞩空寂寥。,
至孝义渡寄郑军事唐二十五,孟郊,咫尺不得见，心中空嗟嗟。官街泥水深，下脚道路斜。嵩少玉峻峻，伊雒碧华华。岸亭当四迥，诗老独一家。洧叟何所如，郑石唯有些。何当来说事，为君开流霞。,
送晓公归庭山,孟郊,庭山何崎岖，寺路缘翠微。秋霁山尽出，日落人独归。云生高高步，泉洒田田衣。枯巢无还羽，新木有争飞。兹焉不可继，梦寐空清辉。,
山中送从叔简,孟郊,莫以手中琼，言邀世上名。莫以山中迹，久向人间行。松柏有霜操，风泉无俗声。应怜枯朽质，惊此别离情。,
送萧炼师入四明山,孟郊,闲于独鹤心，大于高松年。迥出万物表，高栖四明巅。千寻直裂峰，百尺倒泻泉。绛雪为我饭，白云为我田。静言不语俗，灵踪时步天。,
送草书献上人归庐山,孟郊,狂僧不为酒，狂笔自通天。将书云霞片，直至清明巅。手中飞黑电，象外泻玄泉。万物随指顾，三光为回旋。聚书云霮，洗砚山晴鲜。ɑ忽怒画蛇虺，喷然生风烟。江人愿停笔，惊浪恐倾船。,
贫女词寄从叔先辈简,孟郊,蚕女非不勤，今年独无春。二月冰雪深，死尽万木身。时令自逆行，造化岂不仁。仰企碧霞仙，高控沧海云。永别劳苦场，飘飖游无垠。,
张徐州席送岑秀才,孟郊,振振芝兰步，升自君子堂。泠泠松桂吟，生自楚客肠。羁鸟无定栖，惊蓬在他乡。去兹门馆闲，即彼道路长。雨馀山川净，麦熟草木凉。楚泪滴章句，京尘染衣裳。赠君无馀佗，久要不可忘。,
望远曲,孟郊,朝朝候归信，日日登高台。行人未去植庭梅，别来三见庭花开。庭花开尽复几时，春光骀荡阻佳期。愁来望远烟尘隔，空怜绿鬓风吹白。何当归见远行客。.,
退居,孟郊,退身何所食，败力不能闲。种稻耕白水，负薪斫青山。众听喜巴唱，独醒愁楚颜。日暮静归时，幽幽扣松关。,
春雨后,孟郊,昨夜一霎雨，天意苏群物。何物最先知，虚庭草争出。,
峥嵘岭,孟郊,疏凿顺高下，结构横烟霞。坐啸郡斋肃，玩奇石路斜。古树浮绿气，高门结朱华。始见峥嵘状，仰止逾可嘉。,
列仙文·金母飞空歌,孟郊,驾我八景舆，欻然入玉清。龙群拂霄上，虎旗摄朱兵。逍遥三弦际，万流无暂停。哀此去留会，劫尽天地倾。当寻无中景，不死亦不生。体彼自然道，寂观合大冥。南岳挺直干，玉英曜颖精。有任靡期事，无心自虚灵。嘉会绛河内，相与乐朱英。,
魏博田兴尚书听嫂命不立非夫人诗,孟郊,君子耽古礼，如馋鱼吞钩。昨闻敬嫂言，掣心东北流。魏博田尚书，与礼相绸缪。善词闻天下，一日一再周。,
吊卢殷,孟郊,诗人多清峭，饿死抱空山。白云既无主，飞出意等闲。久病床席尸，护丧童仆孱。故书穷鼠啮，狼藉一室间。君归新鬼乡，我面古玉颜。羞见入地时，无人叫追攀。百泉空相吊，日久哀潺潺。唧唧复唧唧，千古一月色。新新复新新，千古一花春。邙风噫孟郊，嵩秋葬卢殷。北邙前后客，相吊为埃尘。北邙棘针草，泪根生苦辛。烟火不自暖，筋力早已贫。幽荐一杯泣，泻之清洛滨。添为断肠声，愁杀长别人。棘针风相号，破碎诸苦哀。苦哀不可闻，掩耳亦入来。哭弦多煎声，恨涕有余摧。噫贫气已焚，噫死心更灰。梦世浮闪闪，泪波深洄洄。薤歌一以去，蒿闭不复开。登封草木深，登封道路微。日月不与光，莓苔空生衣。可怜无子翁，蚍蜉缘病肌。挛卧岁时长，涟涟但幽噫。幽噫虎豹闻，此外相访稀。至亲唯有诗，抱心死有归。河南韩先生，后君作因依。磨一片嵌岩，书千古光辉。贤人无计校，生苦死徒夸。他名润子孙，君名润泥沙。可惜千首文，闪如一朝花。零落难苦言，起坐空惊嗟。耳闻陋巷生，眼见鲁山君。饿死始有名，饿名高氛氲。戆叟老壮气，感之为忧云。所忧唯一泣，古今相纷纷。平生与君说，逮此俱云云。初识漆鬓发，争为新文章。夜踏明月桥，店饮吾曹床。醉啜二杯酿，名郁一县香。寺中摘梅花，园里翦浮芳。高嗜绿蔬羹，意轻肥腻羊。吟哦无滓韵，言语多古肠。白首忽然至，盛年如偷将。清浊俱莫追，何须骂沧浪。前贤多哭酒，哭酒免哭心。后贤试衔之，哀至无不深。少年哭酒时，白发亦已侵。老年哭酒时，声韵随生沉。寄言哭酒宾，勿作登封音。登封徒放声，天地竟难寻。同人少相哭，异类多相号。始知禽兽痴，却至天然高。非子病无泪，非父念莫劳。如何裁亲疏，用礼如用刀。孤丧鲜匍匐，闭哀抱郁陶。烦他手中葬，诚信焉能褒。嗟嗟无子翁，死弃如脱毛。圣人哭贤人，骨化气为星。文章飞上天，列宿增晶荧。前古文可数，今人文亦灵。高名称谪仙，升降曾莫停。有文死更香，无文生亦腥。为君铿好辞，永传作谧宁。,
长安旅情,孟郊,尽说青云路，有足皆可至。我马亦四蹄，出门似无地。玉京十二楼，峨峨倚青翠。下有千朱门，何门荐孤士。,
懊恼,孟郊,恶诗皆得官，好诗空抱山。抱山冷殑殑，终日悲颜颜。好诗更相嫉，剑戟生牙关。前贤死已久，犹在咀嚼间。以我残杪身，清峭养高闲。求闲未得闲，众诮瞋虤虤。,
夜集汝州郡斋听陆僧辩弹琴,孟郊,康乐宠词客，清宵意无穷。征文北山外，借月南楼中。千里愁并尽，一樽欢暂同。胡为戛楚琴，淅沥起寒风。,
浮石亭,孟郊,曾是风雨力，崔巍漂来时。落星夜皎洁，近榜朝逶迤。翠潋递明灭，清潈泻欹危。况逢蓬岛仙，会合良在兹。,
旅次洛城东水亭,孟郊,水竹色相洗，碧花动轩楹。自然逍遥风，荡涤浮竞情。霜落叶声燥，景寒人语清。我来招隐亭，衣上尘暂轻。,
题陆鸿渐上饶新开山舍,孟郊,惊彼武陵状，移归此岩边。开亭拟贮云，凿石先得泉。啸竹引清吹，吟花成新篇。乃知高洁情，摆落区中缘。,
苏州昆山惠聚寺僧房,孟郊,昨日到上方，片云挂石床。锡杖莓苔青，袈裟松柏香。晴磬无短韵，古灯含永光。有时乞鹤归，还访逍遥场。,
寒溪,孟郊,霜洗水色尽，寒溪见纤鳞。幸临虚空镜，照此残悴身。潜滑不自隐，露底莹更新。豁如君子怀，曾是危陷人。始明浅俗心，夜结朝已津。净漱一掬碧，远消千虑尘。始知泥步泉，莫与山源邻。洛阳岸边道，孟氏庄前溪。舟行素冰折，声作青瑶嘶。绿水结绿玉，白波生白珪。明明宝镜中，物物天照齐。仄步下危曲，攀枯闻孀啼。霜芬稍稍歇，凝景微茫齐。痴坐直视听，戆行失踪蹊。岸童劚棘劳，语言多悲凄。晓饮一杯酒，踏雪过清溪。波澜冻为刀，剸割凫与鹥。宿羽皆翦弃，血声沉沙泥。独立欲何语，默念心酸嘶。冻血莫作春，作春生不齐。冻血莫作花，作花发孀啼。幽幽棘针村，冻死难耕犁。篙工磓玉星，一路随迸萤。朔冻哀彻底，獠馋咏潜鯹。冰齿相磨啮，风音酸铎铃。清悲不可逃，洗出纤悉听。碧潋卷已尽，彩缕飞飘零。下蹑滑不定，上栖折难停。哮嘐呷喢冤，仰诉何时宁。一曲一直水，白龙何鳞鳞。冻飙杂碎号，齑音坑谷辛。柧椾吃无力，飞走更相仁。猛弓一折弦，余喘争来宾。大严此之立，小杀不复陈。皎皎何皎皎，氤氲复氤氲。瑞晴刷日月，高碧开星辰。独立两脚雪，孤吟千虑新。天欃徒昭昭，箕舌虚龂龂。尧圣不听汝，孔微亦有臣。谏书竟成章，古义终难陈。因冻死得食，杀风仍不休。以兵为仁义，仁义生刀头。刀头仁义腥，君子不可求。波澜抽剑冰，相劈如仇雠。尖雪入鱼心，鱼心明愀愀。恍如罔两说，似诉割切由。谁使异方气，入此中土流。翦尽一月春，闭为百谷幽。仰怀新霁光，下照疑忧愁。溪老哭甚寒，涕泗冰珊珊。飞死走死形，雪裂纷心肝。剑刃冻不割，弓弦强难弹。常闻君子武，不食天杀残。劚玉掩骼胔，吊琼哀阑干。溪风摆余冻，溪景衔明春。玉消花滴滴，虬解光鳞鳞。悬步下清曲，消期濯芳津。千里冰裂处，一勺暖亦仁。凝精互相洗，漪涟竞将新。忽如剑疮尽，初起百战身。,
泛黄河,孟郊,谁开昆仑源，流出混沌河。积雨飞作风，惊龙喷为波。湘瑟飕飗弦，越宾呜咽歌。有恨不可洗，虚此来经过。,
梦泽中行,孟郊,楚山争蔽亏，日月无全辉。楚路饶回惑，旅人有迷归。骐骥思北首，鹧鸪愿南飞。我怀京洛游，未厌风尘衣。,
赠别崔纯亮,孟郊,食荠肠亦苦，强歌声无欢。出门即有碍，谁谓天地宽。有碍非遐方，长安大道傍。小人智虑险，平地生太行。镜破不改光，兰死不改香。始知君子心，交久道益彰。君心与我怀，离别俱回遑。譬如浸蘖泉，流苦已日长。忍泣目易衰，忍忧形易伤。项籍岂不壮，贾生岂不良。当其失意时，涕泗各沾裳。古人劝加餐，此餐难自强。一饭九祝噎，一嗟十断肠。况是儿女怨，怨气凌彼苍。彼苍若有知，白日下清霜。今朝始惊叹，碧落空茫茫。,
献汉南樊尚书,孟郊,天下昔崩乱，大君识贤臣。众木尽摇落，始见竹色真。兵势走山岳，阳光潜埃尘。心开玄女符，面缚清波人。异俗既从化，浇风亦归淳。自公理斯郡，寒谷皆变春。旗影卷赤电，剑锋匣青鳞。如何嵩高气，作镇楚水滨。云镜忽开霁，孤光射无垠。乃知寻常鉴，照影不照神。,
春夜忆萧子真,孟郊,半夜不成寐，灯尽又无月。独向阶前立，子规啼不歇。况我有金兰，忽尔为胡越。争得明镜中，久长无白发。,
宿空侄院寄澹公,孟郊,夜坐冷竹声，二三高人语。灯窗看律钞，小师别为侣。雪檐晴滴滴，茗碗华举举。磬音多风飚，声韵闻江楚。官街不相隔，诗思空愁予。明日策杖归，去住两延伫。,
答卢虔故园见寄,孟郊,访旧无一人，独归清雒春。花闻哭声死，水见别容新。乱后故乡宅，多为行路尘。因悲楚左右，谤玉不知珉。,
汝坟蒙从弟楚材见赠，时郊将入秦，楚材适楚,孟郊,朝为主人心，暮为行客吟。汝水忽凄咽，汝风流苦音。北阙秦门高，南路楚石深。分泪洒白日，离肠绕青岑。何以寄远怀，黄鹤能相寻。,
同从叔简酬卢殷少府,孟郊,梅尉吟楚声，竹风为凄清。深虚冰在性，高洁云入情。借水洗闲貌，寄蕉书逸名。羞将片石文，斗此双琼英。,
山中送从叔简赴举,孟郊,石根百尺杉，山眼一片泉。倚之道气高，饮之诗思鲜。于此逍遥场，忽奏别离弦。却笑薜萝子，不同鸣跃年。,
送温初下第,孟郊,日落浊水中，夜光谁能分。高怀无近趣，清抱多远闻。欲识丈夫志，心藏孤岳云。长安风尘别，咫尺不见君。,
同昼上人送郭秀才江南寻兄弟,孟郊,地上春色生，眼前诗彩明。手携片宝月，言是高僧名。溪转万曲心，水流千里声。飞鸣向谁去，江鸿弟与兄。,
同茅郎中使君送河南裴文学,孟郊,河南有归客，江风绕行襟。送君无尘听，舞鹤清瑟音。菱蔓缀楚棹，日华正嵩岑。如何谢文学，还起会云吟。,
送丹霞子阮芳颜上人归山,孟郊,松色不肯秋，玉性不可柔。登山须正路，饮水须直流。倩鹤附书信，索云作衣裘。仙村莫道远，枉策招交游。,
送超上人归天台,孟郊,天台山最高，动蹑赤城霞。何以静双目，扫山除妄花。何以洁其性，滤泉去泥沙。灵境物皆直，万松无一斜。月中见心近，云外将俗赊。山兽护方丈，山猿捧袈裟。遗身独得身，笑我牵名华。,
古别曲,孟郊,山川古今路，纵横无断绝。来往天地间，人皆有离别。行衣未束带，中肠已先结。不用看镜中，自知生白发。欲陈去留意，声向言前咽。愁结填心胸，茫茫若为说。荒郊烟莽苍，旷野风凄切。处处得相随，人那不如月。,
衰松,孟郊,近世交道衰，青松落颜色。人心忌孤直，木性随改易。既摧栖日干，未展擎天力。终是君子材，还思君子识。,
伤时,孟郊,常闻贫贱士之常，嗟尔富者莫相笑。男儿得路即荣名，邂逅失途成不调。古人结交而重义，今人结交而重利。劝人一种种桃李，种亦直须遍天地。一生不爱嘱人事，嘱即直须为生死。我亦不羡季伦富，我亦不笑原宪贫。有财有势即相识，无财无势同路人。因知世事皆如此，却向东溪卧白云。,
罪松,孟郊,虽为青松姿，霜风何所宜。二月天下树，绿于青松枝。勿谓贤者喻，勿谓愚者规。伊吕代封爵，夷齐终身饥。彼曲既在斯，我正实在兹。泾流合渭流，清浊各自持。天令设四时，荣衰有常期。荣合随时荣，衰合随时衰。天令既不从，甚不敬天时。松乃不臣木，青青独何为。,
姑蔑城,孟郊,劲越既成土，强吴亦为墟。皇风一已被，兹邑信平居。抚俗观旧迹，行春布新书。兴亡意何在，绵叹空踌蹰。,
劝酒,孟郊,白日无定影，清江无定波。人无百年寿，百年复如何。堂上陈美酒，堂下列清歌。劝君金曲卮，勿谓朱颜酡。松柏岁岁茂，丘陵日日多。君看终南山，千古青峨峨。,
访嵩阳道士不遇,孟郊,先生五兵游，文焰藏金鼎。日下鹤过时，人间空落影。常言一粒药，不堕生死境。何当列御寇，去问仙人请。,
自叹,孟郊,愁与发相形，一愁白数茎。有发能几多，禁愁日日生。古若不置兵，天下无战争。古若不置名，道路无欹倾。太行耸巍峨，是天产不平。黄河奔浊浪，是天生不清。四蹄日日多，双轮日日成。二物不在天，安能免营营。,
吊元鲁山,孟郊,搏鸷有余饱，鲁山长饥空。豪人饫鲜肥，鲁山饭蒿蓬。食名皆霸官，食力乃尧农。君子耻新态，鲁山与古终。天璞本平一，人巧生异同。鲁山不自剖，全璞竟没躬。自剖多是非，流滥将何归。奔竞立诡节，凌侮争怪辉。五常坐销铄，万类随衰微。以兹见鲁山，道蹇无所依。君子不自蹇，鲁山蹇有因。苟含天地秀，皆是天地身。天地蹇既甚，鲁山道莫伸。天地气不足，鲁山食更贫。始知补元化，竟须得贤人。贤人多自霾，道理与俗乖。细功不敢言，远韵方始谐。万物饱为饱，万人怀为怀。一声苟失所，众憾来相排。所以元鲁山，饥衰难与偕。远阶无近级，造次不可升。贤人洁肠胃，寒日空澄凝。血誓竟讹谬，膏明易煎蒸。以之驱鲁山，疏迹去莫乘。言从鲁山宦，尽化尧时心。豺狼耻狂噬，齿牙闭霜金。竞来辟田土，相与耕嶔岑。当宵无关锁，竟岁饶歌吟。善教复天术，美词非俗箴。精微自然事，视听不可寻。因书鲁山绩，庶合箫韶音。箫韶太平乐，鲁山不虚作。千古若有知，百年幸如昨。谁能嗣教化，以此洗浮薄。君臣贵深遇，天地有灵橐。力运既艰难，德符方合漠。名位苟虚旷，声明自销铄。礼法虽相救，贞浓易糟粕。哀哀元鲁山，毕竟谁能度。当今富教化，元后得贤相。冰心镜衰古，霜议清遐障。幽埋尽洸洗，滞旅免流浪。唯余鲁山名，未获旌廉让。二三贞苦士，刷视耸危望。发秋青山夜，目断丹阙亮。诱类幸从兹，嘉招固非妄。小生奏狂狷，感惕增万状。黄犊不知孝，鲁山自驾车。非贤不可妻，鲁山竟无家。供养耻他力，言词岂纤瑕。将谣鲁山德，赜海谁能涯。遗婴尽雏乳，何况骨肉枝。心肠结苦诚，胸臆垂甘滋。事已出古表，谁言独今奇。贤人母万物，岂弟流前诗。,
杂曲歌辞·游侠行,孟郊,壮士性刚决，火中见石裂。杀人不回头，轻生如暂别。岂知眼有泪，肯白头上发。平生无恩酬，剑闲一百月。,
自惜,孟郊,倾尽眼中力，抄诗过与人。自悲风雅老，恐被巴竹嗔。零落雪文字，分明镜精神。坐甘冰抱晚，永谢酒怀春。徒有言言旧，惭无默默新。始惊儒教误，渐与佛乘亲。,
悼亡,孟郊,山头明月夜增辉，增辉不照重泉下。泉下双龙无再期，金蚕玉燕空销化。朝云暮雨成古墟，萧萧野竹风吹亚。,
陪侍御叔游城南山墅,孟郊,夜坐拥肿亭，昼登崔巍岑。日窥万峰首，月见双泉心。松气清耳目，竹氛碧衣襟。伫想琅玕字，数听枯槁吟。,
往河阳宿峡陵，寄李侍御,孟郊,暮天寒风悲屑屑，啼鸟绕树泉水噎。行路解鞍投古陵，苍苍隔山见微月。鸮鸣犬吠霜烟昏，开囊拂巾对盘飧。人生穷达感知己，明日投君申片言。,
连州吟,孟郊,春风朝夕起，吹绿日日深。试为连州吟，泪下不可禁。连山何连连，连天碧岑岑。哀猿哭花死，子规裂客心。兰芷结新佩，潇湘遗旧音。怨声能翦弦，坐抚零落琴。羽翼不自有，相追力难任。唯凭方寸灵，独夜万里寻。方寻魂飘飖，南梦山岖嶔。仿佛惊魍魉，悉窣闻枫林。正直被放者，鬼魅无所侵。贤人多安排，俗士多虚钦。孤怀吐明月，众毁铄黄金。愿君保玄曜，壮志无自沉。朝亦连州吟，暮亦连州吟。连州果有信，一纸万里心。开缄白云断，明月堕衣襟。南风嘶舜琯，苦竹动猿音。万里愁一色，潇湘雨淫淫。两剑忽相触，双蛟恣浮沉。斗水正回斡，倒流安可禁。空愁江海信，惊浪隔相寻。,
横吹曲辞·折杨柳,孟郊,杨柳多短枝，短枝多别离。赠远屡攀折，柔条安得垂。青春有定节，离别无定时。但恐人别促，不怨来迟迟。莫言短枝条，中有长相思。朱颜与绿杨，并在别离期。楼上春风过，风前杨柳歌。枝疏缘别苦，曲怨为年多。花惊燕地云，叶映楚池波。谁堪别离此，征戍在交河。,
和薛先辈送独孤秀才上都赴嘉会得青字,孟郊,秦云攀窈窕，楚桂搴芳馨。五色岂徒尔，万枝皆有灵。仙谣天上贵，林咏雪中青。持此一为赠，送君翔杳冥。,
溧阳唐兴寺观蔷薇花，同诸公饯陈明府,孟郊,忽惊红琉璃，千艳万艳开。佛火不烧物，净香空徘徊。花下印文字，林间咏觞杯。群官饯宰官，此地车马来。,
塘下行,孟郊,塘边日欲斜，年少早还家。徒将白羽扇，调妾木兰花。不是城头树，那栖来去鸦。,
送陆畅归湖州，因凭题故人皎然塔、陆羽坟,孟郊,淼淼霅寺前，白蘋多清风。昔游诗会满，今游诗会空。孤吟玉凄恻，远思景蒙笼。杼山砖塔禅，竟陵广宵翁。饶彼草木声，仿佛闻馀聪。因君寄数句，遍为书其丛。追吟当时说，来者实不穷。江调难再得，京尘徒满躬。送君溪鸳鸯，彩色双飞东。东多高静乡，芳宅冬亦崇。手自撷甘旨，供养欢冲融。待我遂前心，收拾使有终。不然洛岸亭，归死为大同。,
求仙曲,孟郊,仙教生为门，仙宗静为根。持心若妄求，服食安足论。铲惑有灵药，饵真成本源。自当出尘网，驭凤登昆仑。,
南浦篇,孟郊,南浦桃花亚水红，水边柳絮由春风。鸟鸣喈喈烟濛濛，自从远送对悲翁。此翁已与少年别，唯忆深山深谷中。,
和丁助教塞上吟,孟郊,哭雪复吟雪，广文丁夫子。江南万里寒，曾未及如此。整顿气候谁，言从生灵始。无令恻隐者，哀哀不能已。,
隐士,孟郊,本末一相返，漂浮不还真。山野多馁士，市井无饥人。虎豹忌当道，糜鹿知藏身。奈何贪竞者，日与患害亲。颜貌岁岁改，利心朝朝新。孰知富生祸，取富不取贫。宝玉忌出璞，出璞先为尘。松柏忌出山，出山先为薪。君子隐石壁，道书为我邻。寝兴思其义，澹泊味始真。陶公自放归，尚平去有依。草木择地生，禽鸟顺性飞。青青与冥冥，所保各不违。,
独愁,孟郊,前日远别离，昨日生白发。欲知万里情，晓卧半床月。常恐百虫鸣，使我芳草歇。,
将见故人,孟郊,故人季夏中，及此百馀日。无日不相思，明镜改形色。宁知仲冬时，忽有相逢期。振衣起踯躅，赪鲤跃天池。,
观种树,孟郊,种树皆待春，春至难久留。君看朝夕花，谁免离别愁。心意已零落，种之仍未休。胡为好奇者，无事自买忧。,
寻言上人,孟郊,万里莓苔地，不见驱驰踪。唯开文字窗，时写日月容。竹韵漫萧屑，草花徒蒙茸。披霜入众木，独自识青松。,
暮秋感思,孟郊,西风吹垂杨，条条脆如藕。上有噪日蝉，催人成皓首。亦恐旅步难，何独朱颜丑。欲慰一时心，莫如千日酒。优哉遵渚鸿，自得养身旨。不啄太仓粟，不饮方塘水。振羽戛浮云，罝罗任徒尔。,
夷门雪赠主人,孟郊,夷门贫士空吟雪，夷门豪士皆饮酒。酒声欢闲入雪销，雪声激切悲枯朽。悲欢不同归去来，万里春风动江柳。,
出东门,孟郊,饿马骨亦耸，独驱出东门。少年一日程，衰叟十日奔。寒景不我为，疾走落平原。眇默荒草行，恐惧夜魄翻。一生自组织，千首大雅言。道路如抽蚕，宛转羁肠繁。,
湖州取解述情,孟郊,霅水徒清深，照影不照心。白鹤未轻举，众鸟争浮沉。因兹挂帆去，遂作归山吟。,
杂曲歌辞·车遥遥,孟郊,路喜到江尽，江上又通舟。舟车两无阻，何处不得游。丈夫四方志，女子安可留。郎自别日言，无令生远愁。旅雁忽叫月，断猿寒啼秋。此夕梦君梦，君在百城楼。寄泪无因波，寄恨无因輈。愿为驭者手，与郎回马头。,
长安羁旅,孟郊,听乐别离中，声声入幽肠。晓泪滴楚瑟，夜魄绕吴乡。几回羁旅情，梦觉残烛光。,
严河南,孟郊,赤令风骨峭，语言清霜寒。不必用雄威，见者毛发攒。我有赤令心，未得赤令官。终朝衡门下，忍志将筑弹。君从西省郎，正有东洛观。洛民萧条久，威恩悯抚难。苦竹声啸雪，夜斋闻千竿。诗人偶寄耳，听苦心多端。多端落杯酒，酒中方得欢。隐士多饮酒，此言信难刊。取次令坊沽，举止务在宽。何必红烛娇，始言清宴阑。丈夫莫矜庄，矜庄不中看。,
赠转运陆中丞,孟郊,掌运职既大，摧邪名更雄。鹏飞簸曲云，鹗怒生直风。投彼霜雪令，翦除荆棘丛。楚仓倾向西，吴米发自东。帆影咽河口，车声聋关中。尧知才策高，人喜道路通。皆经内史力，继得酂侯功。莱子真为少，相如未免穷。衣花野菡萏，书叶山梧桐。不是宗匠心，谁怜久栖蓬。,
赠郑夫子鲂,孟郊,天地入胸臆，吁嗟生风雷。文章得其微，物象由我裁。宋玉逞大句，李白飞狂才。苟非圣贤心，孰与造化该。勉矣郑夫子，骊珠今始胎。,
送从弟郢东归,孟郊,尔去东南夜，我无西北梦。谁言贫别易，贫别愁更重。晓色夺明月，征人逐群动。秋风楚涛高，旅榜将谁共。,
遣兴联句,孟郊,我心随月光，写君庭中央。--孟郊月光有时晦，我心安所忘。--韩愈常恐金石契，断为相思肠。--孟郊平生无百岁，岐路有四方。--韩愈四方各异俗，适异非所将。--孟郊驽蹄顾挫秣，逸翮遗稻粱。--韩愈时危抱独沈，道泰怀同翔。--孟郊独居久寂默，相顾聊慨慷。--韩愈慨慷丈夫志，可以曜锋铓。--孟郊蘧宁知卷舒，孔颜识行藏。--韩愈殷鉴谅不远，佩兰永芬芳。--孟郊苟无夫子听，谁使知音扬。--韩愈,
归信吟,孟郊,泪墨洒为书，将寄万里亲。书去魂亦去，兀然空一身。,
猛将吟,孟郊,拟脍楼兰肉，蓄怒时未扬。秋鼙无退声，夜剑不隐光。虎队手驱出，豹篇心卷藏。古今皆有言，猛将出北方。,
新平歌送许问,孟郊,边柳三四尺，暮春离别歌。早回儒士驾，莫饮土番河。谁识匣中宝，楚云章句多。,
弦歌行,孟郊,驱傩击鼓长笛，瘦鬼染面惟齿白。暗中拽茅鞭，??倮足朱行戚戚。ń相顾笑声冲庭燎，桃弧射矢时独叫。,
赠别殷山人说易后归幽墅,孟郊,夫子说天地，若与灵龟言。幽幽人不知，一一予所敦。秋月吐白夜，凉风韵清源。旁通忽已远，神感寂不喧。一悟袪万结，夕怀倾朝烦。旅輈无停波，别马嘶去辕。殷勤荒草士，会有知己论。,
望夫石,孟郊,望夫石，夫不来兮江水碧。行人悠悠朝与暮，千年万年色如故。,
春日有感,孟郊,雨滴草芽出，一日长一日。风吹柳线垂，一枝连一枝。独有愁人颜，经春如等闲。且持酒满杯，狂歌狂笑来。,
投所知,孟郊,苦心知苦节，不容一毛发。炼金索坚贞，洗玉求明洁。自惭所业微，功用如鸠拙。何殊嫫母颜，对彼寒塘月。君存古人心，道出古人辙。尽美固可扬，片善亦不遏。朝向公卿说，暮向公卿说。谁谓黄钟管，化为君子舌。一说清嶰竹，二说变嶰谷。三说四说时，寒花拆寒木。晔晔家道路，灿灿我衣服。岂直辉友朋，亦用慰骨肉。一暖荷匹素，一饱荷升粟。而况大恩恩，此身报得足。且将食檗劳，酬之作金刀。,
饥雪吟,孟郊,饥乌夜相啄，疮声互悲鸣。冰肠一直刀，天杀无曲情。大雪压梧桐，折柴堕峥嵘。安知鸾凤巢，不与枭鸢倾。下有幸灾儿，拾遗多新争。但求彼失所，但夸此经营。君子亦拾遗，拾遗非拾名。将补鸾凤巢，免与枭鸢并。因为饥雪吟，至晓竟不平。,
晚雪吟,孟郊,贫富喜雪晴，出门意皆饶。镜海见纤悉，冰天步飘飖。一一仙子行，家家尘声销。小儿击玉指，大耋歌圣朝。睿气流不尽，瑞仙何夐寥。始知望幸色，终疑异礼招。市井亦清洁，闾阎耸岧峣。苍生愿东顾，翠华仍西遥。天念岂薄厚，宸衷多忧焦。忧焦致太平，以兹时比尧。古耳有未通，新词有潜韶。甘为酒伶摈，坐耻歌女娇。选音不易言，裁正逢今朝。今朝前古文，律异同一调。愿于尧琯中，奏尽郁抑谣。,
老恨,孟郊,无子抄文字，老吟多飘零。有时吐向床，枕席不解听。斗蚁甚微细，病闻亦清泠。小大不自识，自然天性灵。,
吊李元宾坟,孟郊,晓上荒凉原，吊彼寂寥魂。眼咽此时泪，耳凄在日言。冥冥千万年，坟锁孤松根。,
上张徐州,孟郊,为水不入海，安得浮天波。为木不在山，安得横日柯。再来君子傍，始觉精义多。大德唯一施，众情自偏颇。至乐无宫徵，至声遗讴歌。愿鼓空桑弦，永使万物和。顾己诚拙讷，干名已蹉跎。献词惟在口，所欲无余佗。乍作支泉石，乍作翳松萝。一不改方圆，破质为琢磨。贱子本如此，大贤心若何。岂是无异途，异途难经过。,
赠主人,孟郊,斗水泻大海，不如泻枯池。分明贤达交，岂顾豪华儿。海有不足流，豪有不足资。枯鳞易为水，贫士易为施。幸睹君子席，会将幽贱期。侧闻清风议，饫如黄金卮。此道与日月，同光无尽时。,
送玄亮师,孟郊,兰泉涤我襟，杉月栖我心。茗啜绿净花，经诵清柔音。何处笑为别，淡情愁不侵。,
送李尊师玄,孟郊,口诵碧简文，身是青霞君。头冠两片月，肩披一条云。松骨轻自飞，鹤心高不群。,
送韩愈从军,孟郊,志士感恩起，变衣非变性。亲宾改旧观，僮仆生新敬。坐作群书吟，行为孤剑咏。始知出处心，不失平生正。凄凄天地秋，凛凛军马令。驿尘时一飞，物色极四静。王师既不战，庙略在无竞。王粲有所依，元瑜初应命。一章喻檄明，百万心气定。今朝旌鼓前，笑别丈夫盛。,
送崔爽之湖南,孟郊,江与湖相通，二水洗高空。定知一日帆，使得千里风。雪唱与谁和，俗情多不通。何当逸翮纵，飞起泥沙中。,
楚竹吟酬卢虔端公见和湘弦怨,孟郊,握中有新声，楚竹人未闻。识音者谓谁，清夜吹赠君。昔为潇湘引，曾动潇湘云。一叫凤改听，再惊鹤失群。江花匪秋落，山日当昼曛。众浊响杂沓，孤清思氛氲。欲知怨有形，愿向明月分。一掬灵均泪，千年湘水文。,
送道士,孟郊,千年山上行，山上无遗踪。一日人间游，六合人皆逢。自有意中侣，白寒徒相从。,
楚怨,孟郊,秋入楚江水，独照汨罗魂。手把绿荷泣，意愁珠泪翻。九门不可入，一犬吠千门。,
送淡公,孟郊,燕本冰雪骨，越淡莲花风。五言双宝刀，联响高飞鸿。翰苑钱舍人，诗韵铿雷公。识本未识淡，仰咏嗟无穷。清恨生物表，郎玉倾梦中。常于冷竹坐，相语道意冲。嵩洛兴不薄，稽江事难同。明年若不来，我作黄蒿翁。何以兀其心，为君学虚空。坐爱青草上，意含沧海滨。渺渺独见水，悠悠不问人。镜浪洗手绿，剡花入心春。虽然防外触，无奈饶衣新。行当译文字，慰此吟殷勤。铜斗饮江酒，手拍铜斗歌。侬是拍浪儿，饮则拜浪婆。脚踏小船头，独速舞短蓑。笑伊渔阳操，空恃文章多。闲倚青竹竿，白日奈我何。短蓑不怕雨，白鹭相争飞。短楫画菰蒲，斗作豪横归。笑伊水健儿，浪战求光辉。不如竹枝弓，射鸭无是非。射鸭复射鸭，鸭惊菰蒲头。鸳鸯亦零落，彩色难相求。侬是清浪儿，每踏清浪游。笑伊乡贡郎，踏土称风流。如何丱角翁，至死不裹头。师得天文章，所以相知怀。数年伊雒同，一旦江湖乖。江湖有故庄，小女啼喈喈。我忧未相识，乳养难和谐。幸以片佛衣，诱之令看斋。斋中百福言，催促西归来。伊洛气味薄，江湖文章多。坐缘江湖岸，意识鲜明波。铜斗短蓑行，新章其奈何。兹焉激切句，非是等闲歌。制之附驿回，勿使馀风讹。都城第一寺，昭成屹嵯峨。为师书广壁，仰咏时经过。徘徊相思心，老泪双滂沱。江南邑中寺，平地生胜山。开元吴语僧，律韵高且闲。妙药溪岸平，桂榜往复还。树石相斗生，红绿各异颜。风味我遥忆，新奇师独攀。报恩兼报德，寺与山争鲜。橙橘金盖槛，竹蕉绿凝禅。经章音韵细，风磬清泠翩。离肠绕师足，旧忆随路延。不知几千尺，至死方绵绵。乡在越镜中，分明见归心。镜芳步步绿，镜水日日深。异刹碧天上，古香清桂岑。朗约徒在昔，章句忽盈今。幸因西飞叶，书作东风吟。落我病枕上，慰此浮恨侵。牵师袈裟别，师断袈裟归。问师何苦去，感吃言语稀。意恐被诗饿，欲住将底依。卢殷刘言史，饿死君已噫。不忍见别君，哭君他是非。诗人苦为诗，不如脱空飞。一生空鷕气，非谏复非讥。脱枯挂寒枝，弃如一唾微。一步一步乞，半片半片衣。倚诗为活计，从古多无肥。诗饥老不怨，劳师泪霏霏。,
闲怨,孟郊,妾恨比斑竹，下盘烦冤根。有笋未出土，中已含泪痕。,
蚊,孟郊,五月中夜息，饥蚊尚营营。但将膏血求，岂觉性命轻。顾己宁自愧，饮人以偷生。愿为天下幮，一使夜景清。,
答友人赠炭,孟郊,青山白屋有仁人，赠炭价重双乌银。驱却坐上千重寒，烧出炉中一片春。吹霞弄日光不定，暖得曲身成直身。,
喷玉布,孟郊,去尘咫尺步，山笑康乐岩。天开紫石屏，泉缕明月帘。仙凝刻削迹，灵绽云霞纤。悦闻若有待，瞥见终无厌。俗玩讵能近，道嬉方可淹。踏着不死机，欲归多浮嫌。古醉今忽醒，今求古仍潜。古今相共失，语默两难恬。赠君喷玉布，一濯高崭崭。,
借车,孟郊,借车载家具，家具少于车。借者莫弹指，贫穷何足嗟。百年徒役走，万事尽随花。,
结交,孟郊,铸镜须青铜，青铜易磨拭。结交远小人，小人难姑息。铸镜图鉴微，结交图相依。凡铜不可照，小人多是非。,
谢李輈再到,孟郊,等闲拜日晚，夫妻犹相疮。况是贤人冤，何必哭飞扬。昨夜梦得剑，为君藏中肠。会将当风烹，血染布衣裳。劳君又叩门，词句失寻常。我不忍出厅，血字湿土墙。血字耿不灭，我心惧惶惶。会有铿锵夫，见之目生光。生光非等闲，君其且安详。,
渭上思归,孟郊,独访千里信，回临千里河。家在吴楚乡，泪寄东南波。,
西斋养病夜怀多感因呈上从叔子云,孟郊,远客夜衣薄，厌眠待鸡鸣。一床空月色，四壁秋蛩声。守淡遗众俗，养疴念馀生。方全君子拙，耻学小人明。蚊蚋亦有时，羽毛各有成。如何骐骥迹，踡跼未能行。西北有平路，运来无相轻。,
石淙,孟郊,岩谷不自胜，水木幽奇多。朔风入空曲，泾流无大波。迢递径难尽，参差势相罗。雪霜有时洗，尘土无由和。洁冷诚未厌，晚步将如何。出曲水未断，入山深更重。泠泠若仙语，皎皎多异容。万响不相杂，四时皆有浓。日月互分照，云霞各生峰。久迷向方理，逮兹耸前踪。荒策每恣远，戆步难自回。已抱苔藓疾，尚凌潺湲隈。驿骥苦衔勒，笼禽恨摧颓。实力苟未足，浮夸信悠哉。顾惟非时用，静言还自咍。朔水刀剑利，秋石琼瑶鲜。鱼龙气不腥，潭洞状更妍。磴雪入呀谷，掬星洒遥天。声忙不及韵，势疾多断涟。输去虽有恨，躁气一何颠。蜿蜒相缠掣，荦确亦回旋。黑草濯铁发，白苔浮冰钱。具生此云遥，非德不可甄。何况被犀士，制之空以权。始知静刚猛，文教从来先。空谷耸视听，幽湍泽心灵。疾流脱鳞甲，叠岸冲风霆。丹巘堕环景，霁波灼虚形。淙淙豗厚轴，棱棱攒高冥。弱栈跨旋碧，危梯倚凝青。飘飘鹤骨仙，飞动鳌背庭。常闻夸大言，下顾皆细萍。百尺明镜流，千曲寒星飞。为君洗故物，有色如新衣。不饮泥土污，但饮雪霜饥。石棱玉纤纤，草色琼霏霏。谷磑有馀力，溪舂亦多机。从来一智萌，能使众利归。因之山水中，喧然论是非。入深得奇趣，升险为良跻。搜胜有闻见，逃俗无踪蹊。穴流恣回转，窍景忘东西。戆兽鲜猜惧，罗人巧罝罤。幽驰异处所，忍虑多端倪。虚获我何饱，实归彼非迷。斯文浪云洁，此旨谁得齐。屑珠泻潺湲，裂玉何威瑰。若调千瑟弦，未果一曲谐。古骇毛发栗，险惊视听乖。二老皆劲骨，风趋缘欹崖。地远有馀美，我游采弃怀。乘时幸勤鉴，前恨多幽霾。弱力谢刚健，蹇策贵安排。始知随事静，何必当夕斋。昔浮南渡飙，今攀朔山景。物色多瘦削，吟笑还孤永。日月冻有棱，雪霜空无影。玉喷不生冰，瑶涡旋成井。潜角时耸光，隐鳞乍漂冏。再吟获新胜，返步失前省。惬怀虽已多，惕虑未能整。颓阳落何处，升魄衔疏岭。圣朝搜岩谷，此地多遗玩。怠惰成远游，顽疏恣灵观。劲飙刷幽视，怒水慑馀懦。曾是结芳诚，远兹勉流倦。冰条耸危虑，霜翠莹遐眄。物诱信多端，荒寻谅难遍。去矣朔之隅，翛然楚之甸。,
赠道月上人,孟郊,僧貌净无点，僧衣宁缀华。寻常昼日行，不使身影斜。饭术煮松柏，坐山敷云霞。欲知禅隐高，缉薜为袈裟。,
赠韩郎中愈,孟郊,何以定交契，赠君高山石。何以保贞坚，赠君青松色。贫居过此外，无可相彩饰。闻君硕鼠诗，吟之泪空滴。硕鼠既穿墉，又啮机上丝。穿墉有闲土，啮丝无余衣。朝吟枯桑柘，暮泣空杼机。岂是无巧妙，丝断将何施。众人尚肥华，志士多饥羸。愿君保此节，天意当察微。前日远别离，今日生白发。欲知万里情，晓卧半床月。常恐百虫秋，使我芳草歇。,
忆江南弟,孟郊,白首眼垂血，望尔唯梦中。筋力强起时，魂魄犹在东。眼光寄明星，起来东望空。望空不见人，江海波无穷。衰老无气力，呼叫不成风。孑然忆忆言，落地何由通。常师共被教，竟作生离翁。生离不可诉，上天何曾聪。未忍对松柏，自鞭残朽躬。自鞭亦何益，知教非所崇。努力拄杖来，余活与尔同。不然死后耻，遗死亦有终。,
赠剑客李园联句,孟郊,天地有灵术，得之者惟君。--孟郊筑炉地区外，积火烧氛氲。--韩愈照海铄幽怪，满空歊异氛。--孟郊山磨电奕奕，水淬龙蝹蝹。--韩愈太一装以宝，列仙篆其文。--孟郊可用慑百神，岂惟壮三军。--韩愈有时幽匣吟，忽似深潭闻。--孟郊风胡久已死，此剑将谁分。--韩愈行当献天子，然后致殊勋。--孟郊岂如丰城下，空有斗间云。--韩愈,
送从舅端适楚地,孟郊,归情似泛空，飘荡楚波中。羽扇扫轻汗，布帆筛细风。江花折菡萏，岸影泊梧桐。元舅唱离别，贱生愁不穷。,
同李益、崔放送王炼师还楼观，兼为群公先营,孟郊,十年白云士，一卷紫芝书。来结崆峒侣，还期缥缈居。霞冠遗彩翠，月帔上空虚。寄谢泉根水，清泠闲有余。,
奉同朝贤送新罗使,孟郊,淼淼望远国，一萍秋海中。恩传日月外，梦在波涛东。浪兴豁胸臆，泛程舟虚空。既兹吟仗信，亦以难私躬。实怪赏不足，异鲜悦多丛。安危所系重，征役谁能穷。彼俗媚文史，圣朝富才雄。送行数百首，各以铿奇工。冗隶窃抽韵，孤属思将同。,
临池曲,孟郊,池中春蒲叶如带，紫菱成角莲子大。罗裙蝉鬓倚迎风，双双伯劳飞向东。,
别妻家,孟郊,芙蓉湿晓露，秋别南浦中。鸳鸯卷新赠，遥恋东床空。碧水不息浪，清溪易生风。参差坐成阻，飘飖去无穷。孤云目虽断，明月心相通。私情讵销铄，积芳在春丛。,
和宣州钱判官使院厅前石楠树,孟郊,大朴既一剖，众材争万殊。懿兹南海华，来与北壤俱。生长如自惜，雪霜无凋渝。笼笼抱灵秀，簇簇抽芳肤。寒日吐丹艳，赪子流细珠。鸳鸯花数重，翡翠叶四铺。雨洗新妆色，一枝如一姝。耸异敷庭际，倾妍来坐隅。散彩饰机案，馀辉盈盘盂。高意因造化，常情逐荣枯。主公方寸中，陶植在须臾。养此奉君子，赏觌日为娱。始觉石楠咏，价倾赋两都。棠颂庶可比，桂词难以逾。因谢丘墟木，空采落泥涂。时来开佳姿，道去卧枯株。争芳无由缘，受气如郁纡。抽肝在郢匠，叹息何踟蹰。,
品松,孟郊,追悲谢灵运，不得殊常封。纵然孔与颜，亦莫及此松。此松天格高，耸异千万重。抓拏巨灵手，擘裂少室峰。擘裂风雨狞，抓拏指爪傭。道入难抱心，学生易堕踪。时时数点仙，袅袅一线龙。霏微岚浪际，游戏颢兴浓。品松徒高高，雌鸣讵嗈嗈。赏异尚可贵，赏潜谁能容。名华非典实，翦弃徒纤茸。刻削大雅文，所以不敢慵。,
憩淮上观公法堂,孟郊,动觉日月短，静知时岁长。自悲道路人，暂宿空闲堂。孤烛让清昼，纱巾敛辉光。高僧积素行，事外无刚强。我有岩下桂，愿为炉中香。不惜青翠姿，为君扬芬芳。淮水色不污，汴流徒浑黄。且将琉璃意，净缀芙蓉章。明日还独行，羁愁来旧肠。,
酒德,孟郊,酒是古明镜，辗开小人心。醉见异举止，醉闻异声音。酒功如此多，酒屈亦以深。罪人免罪酒，如此可为箴。,
冬日,孟郊,老人行人事，百一不及周。冻马四蹄吃，陟卓难自收。短景仄飞过，午光不上头。少壮日与辉，衰老日与愁。日愁疑在日，岁箭迸如雠。万事有何味，一生虚自囚。不知文字利，到死空遨游。,
秋夕贫居述怀,孟郊,卧冷无远梦，听秋酸别情。高枝低枝风，千叶万叶声。浅井不供饮，瘦田长废耕。今交非古交，贫语闻皆轻。,
吊江南老家人春梅,孟郊,念尔筋力尽，违我衣食恩。奈何粗犷儿，生鞭见死痕。旧使常以礼，新怨将谁吞。胡为乎泥中，消歇教义源。,
商州客舍,孟郊,商山风雪壮，游子衣裳单。四望失道路，百忧攒肺肝。日短觉易老，夜长知至寒。泪流潇湘弦，调苦屈宋弹。识声今所易，识意古所难。声意今讵辨，高明鉴其端。,
靖安寄居,孟郊,寄静不寄华，爱兹嵽嵲居。渴饮浊清泉，饥食无名蔬。败菜不敢火，补衣亦写书。古云俭成德，今乃实起予。戆叟戆不足，贤人贤有馀。役生皆促促，心竟谁舒舒。万马踏风衢，众尘随奔车。高宾尽不见，大道夜方虚。卧有洞庭梦，坐无长安储。英髦空骇耳，烟火独微如。厚念恐伤性，薄田忆亲锄。承世不出力，冬竹肯抽菹。外物莫相诱，约心誓从初。碧芳既似水，日日咏归欤。,
春愁,孟郊,春物与愁客，遇时各有违。故花辞新枝，新泪落故衣。日暮两寂寞，飘然亦同归。,
汝州陆中丞席喜张从事至同赋十韵,孟郊,汝水无浊波，汝山饶奇石。大贤为此郡，佳士来如积。有客乘白驹，奉义惬所适。清风荡华馆，雅瑟泛瑶席。芳醑静无喧，金尊光有涤。纵情孰虑损，听论自招益。愿折若木枝，却彼曜灵夕。贵贱一相接，忧悰忽转易。会合勿言轻，别离古来惜。请君驻征车，良遇难再觌。,
游石龙涡,孟郊,石龙不见形，石雨如散星。山下晴皎皎，山中阴泠泠。水飞林木杪，珠缀莓苔屏。畜异物皆别，当晨景欲暝。泉芳春气碧，松月寒色青。险力此独壮，猛兽亦不停。日暮且回去，浮心恨未宁。,
与王二十一员外涯游枋口柳溪,孟郊,万株古柳根，拏此磷磷溪。野榜多屈曲，仙浔无端倪。春桃散红烟，寒竹含晚凄。晓听忽以异，芳树安能齐。共疑落镜中，坐泛红景低。水意酒易醒，浪情事非迷。小儒峭章句，大贤嘉提携。潜窦韵灵瑟，翠崖鸣玉珪。主人稷卨翁，德茂芝朮畦。凿出幽隐端，气象皆升跻。曾是清乐抱，逮兹几省溪。宴位席兰草，滥觞惊凫鹥。灵味荐鲂瓣，金花屑橙齑。江调摆衰俗，洛风远尘泥。徒言奏狂狷，讵敢忘筌蹄。,
分水岭别夜示从弟寂,孟郊,南中少平地，山水重叠生。别泉万馀曲，迷舟独难行。四际乱峰合，一眺千虑并。潺湲冬夏冷，光彩昼夜明。赏心难久胜，离肠忽自惊。古木摇霁色，高风动秋声。饮尔一樽酒，慰我百忧轻。嘉期何处定，此晨堪寄情。,
吴安西馆赠从弟楚客,孟郊,蒙笼杨柳馆，中有南风生。风生今为谁，湘客多远情。孤枕楚水梦，独帆楚江程。觉来残恨深，尚与归路并。玉匣五弦在，请君时一鸣。,
抒情因上郎中二十二叔监察十五叔，兼呈李益,孟郊,方凭指下弦，写出心中言。寸草贱子命，高山主人恩。游边风沙意，梦楚波涛魂。一日引别袂，九回沾泪痕。自悲何以然，在礼阙晨昏。名利时转甚，是非宵亦喧。浮情少定主，百虑随世翻。举此胸臆恨，幸从贤哲论。明明三飞鸾，照物如朝暾。,
桐庐山中赠李明府,孟郊,静境无浊氛，清雨零碧云。千山不隐响，一叶动亦闻。即此佳志士，精微谁相群。欲识楚章句，袖中兰茝薰。,
擢第后东归书怀，献座主吕侍御,孟郊,昔岁辞亲泪，今为恋主泣。去住情难并，别离景易戢。夭矫大空鳞，曾为小泉蛰。幽意独沉时，震雷忽相及。神行既不宰，直致非所执。至运本遗功，轻生各自立。大君思此化，良佐自然集。宝镜无私光，时文有新习。慈亲诫志就，贱子归情急。擢第谢灵台，牵衣出皇邑。行襟海日曙，逸抱江风入。蒹葭得波浪，芙蓉红岸湿。云寺势动摇，山钟韵嘘吸。旧游期再践，悬水得重挹。松萝虽可居，青紫终当拾。,
赠黔府王中丞楚,孟郊,旧说天下山，半在黔中青。又闻天下泉，半落黔中鸣。山水千万绕，中有君子行。儒风一以扇，污俗心皆平。我愿中国春，化从异方生。昔为阴草毒，今为阳华英。嘉实缀绿蔓，凉湍泻清声。逍遥物景胜，视听空旷并。困骥犹在辕，沉珠尚隐精。路遐莫及眄，泥污日已盈。岁晏将何从，落叶甘自轻。,
大梁送柳淳先入关,孟郊,青山辗为尘，白日无闲人。自古推高车，争利西入秦。王门与侯门，待富不待贫。空携一束书，去去谁相亲。,
送清远上人归楚山旧寺,孟郊,波中出吴境，霞际登楚岑。山寺一别来，云萝三改阴。诗夸碧云句，道证青莲心。应笑泛萍者，不知松隐深。,
横吹曲辞·长安道,孟郊,胡风激秦树，贱子风中泣。家家朱门开，得见不可入。长安十二衢，投树鸟亦急。高阁何人家，笙簧正喧吸。,
山老吟,孟郊,不行山下地，唯种山上田。腰斧斫旅松，手瓢汲家泉。讵知文字力，莫记日月迁。蟠木为我身，始得全天年。,
湘弦怨,孟郊,昧者理芳草，蒿兰同一锄。狂飙怒秋林，曲直同一枯。嘉木忌深蠹，哲人悲巧诬。灵均入回流，靳尚为良谟。我愿分众泉，清浊各异渠。我愿分众巢，枭鸾相远居。此志谅难保，此情竟何如。湘弦少知音，孤响空踟蹰。,
送孟寂赴举,孟郊,烈士不忧身，为君吟苦辛。男儿久失意，宝剑亦生尘。浮俗官是贵，君子道所珍。况当圣明主，岂乏证玉臣。浊水无白日，清流鉴苍旻。贤愚皎然别，结交当有因。,
送柳淳,孟郊,青山临黄河，下有长安道。世上名利人，相逢不知老。,
和蔷薇花歌,孟郊,仙机札札织凤凰，花开七十有二行。天霞落地攒红光，风枝袅袅时一飏，飞散葩馥绕空王。忽惊锦浪洗新色，又似宫娃逞妆饰。终当一使移花根，还比蒲桃天上植。,
答李员外小榼味,孟郊,一拳芙蓉水，倾玉何泠泠。仙情夙已高，诗味今更馨。试啜月入骨，再衔愁尽醒。荷君道古诚，使我善飞翎。,
读张碧集,孟郊,天宝太白殁，六义已消歇。大哉国风本，丧而王泽竭。先生今复生，斯文信难缺。下笔证兴亡，陈词备风骨。高秋数奏琴，澄潭一轮月。谁作采诗官，忍之不挥发。,
求友,孟郊,北风临大海，坚冰临河面。下有大波澜，对之无由见。求友须在良，得良终相善。求友若非良，非良中道变。欲知求友心，先把黄金炼。,
偷诗,孟郊,饿犬齰枯骨，自吃馋饥涎。今文与古文，各各称可怜。亦如婴儿食，饧桃口旋旋。唯有一点味，岂见逃景延。绳床独坐翁，默览有所传。终当罢文字，别著逍遥篇。从来文字净，君子不以贤。,
悼幼子,孟郊,一闭黄蒿门，不闻白日事。生气散成风，枯骸化为地。负我十年恩，欠尔千行泪。洒之北原上，不待秋风至。,
失意归吴因寄东台刘复侍御,孟郊,自念西上身，忽随东归风。长安日下影，又落江湖中。离娄岂不明，子野岂不聪。至宝非眼别，至音非耳通。因缄俗外词，仰寄高天鸿。,
邀花伴,孟郊,边地春不足，十里见一花。及时须遨游，日暮饶风沙。,
鸦路溪行，呈陆中丞,孟郊,鸦路不可越，三十六渡溪。有物饮碧水，高林挂青蜺。历览道更险，驱使迹频暌。视听易常主，心魂互相迷。浪石忽摇动，沙堤信难跻。危峰紫霄外，古木浮云齐。出阻望汝郡，大贤多招携。疲马恋旧秣，羁禽思故栖。应怜泣楚玉，弃置如尘泥。,
乐府杂曲·鼓吹曲辞·巫山高二首,孟郊,巴山上峡重复重，阳台碧峭十二峰。荆王猎时逢暮雨，夜卧高丘梦神女。经红流烟湿艳姿，行云飞去明星稀。目极魂断望不见，猿啼三声泪沾衣。见尽数万里，不闻三声猿。但飞萧萧雨，中有亭亭魂。千载楚襄恨，遗文宋玉言。至今青冥里，云结深闺门。,
京山行,孟郊,众虻聚病马，流血不得行。后路起夜色，前山闻虎声。此时游子心，百尺风中旌。,
赠苏州韦郎中使君,孟郊,谢客吟一声，霜落群听清。文含元气柔，鼓动万物轻。嘉木依性植，曲枝亦不生。尘埃徐庾词，金玉曹刘名。章句作雅正，江山益鲜明。萍蘋一浪草，菰蒲片池荣。曾是康乐咏，如今搴其英。顾惟菲薄质，亦愿将此并。,
上包祭酒,孟郊,岳岳冠盖彦，英英文字雄。琼音独听时，尘韵固不同。春云生纸上，秋涛起胸中。时吟五君咏，再举七子风。何幸松桂侣，见知勤苦功。愿将黄鹤翅，一借飞云空。,
古意赠梁肃补阙,孟郊,曲木忌日影，谗人畏贤明。自然照烛间，不受邪佞轻。不有百炼火，孰知寸金精。金铅正同炉，愿分精与粗。,
上达奚舍人,孟郊,北山少日月，草木苦风霜。贫士在重坎，食梅有酸肠。万俗皆走圆，一身犹学方。常恐众毁至，春叶成秋黄。大贤秉高鉴，公烛无私光。暗室晓未及，幽行涕空行。,
赠建业契公,孟郊,师住青山寺，清华常绕身。虽然到城郭，衣上不栖尘。,
舟中喜遇从叔简别后寄上，时从叔初擢第归江,孟郊,一意两片云，暂合还却分。南云乘庆归，北云与谁群。寄声千里风，相唤闻不闻。,
杂曲歌辞·乐府三首,孟郊,莲子不可得，荷花生水中。犹胜道傍柳，无事荡春风。渌萍与荷叶，同此一水中。风吹荷叶在，渌萍西复东。莲花未开时，苦心终日卷。春水徒荡漾，荷花未开展。,
寄崔纯亮,孟郊,百川有馀水，大海无满波。器量各相悬，贤愚不同科。群辩有姿语，众欢无行歌。唯余洛阳子，郁郁恨常多。时读过秦篇，为君涕滂沱。,
酬友人见寄新文,孟郊,为客栖未定，况当玄月中。繁云翳碧霄，落雪和清风。郊陌绝行人，原隰多飞蓬。耕牛返村巷，野鸟依房栊。我无饥冻忧，身托莲花宫。安闲赖禅伯，复得疏尘蒙。览君郢曲文，词彩何冲融。讴吟不能已，顿觉形神空。,
答郭郎中,孟郊,松柏死不变，千年色青青。志士贫更坚，守道无异营。每弹潇湘瑟，独抱风波声。中有失意吟，知者泪满缨。何以报知者，永存坚与贞。,
送豆卢策归别墅,孟郊,短松鹤不巢，高石云不栖。君今潇湘去，意与云鹤齐。力买奇险地，手开清浅溪。身披薜荔衣，山陟莓苔梯。一卷冰雪文，避俗常自携。,
送远吟,孟郊,河水昏复晨，河边相送频。离杯有泪饮，别柳无枝春。一笑忽然敛，万愁俄已新。东波与西日，不惜远行人。,
静女吟,孟郊,艳女皆妒色，静女独检踪。任礼耻任妆，嫁德不嫁容。君子易求聘，小人难自从。此志谁与谅，琴弦幽韵重。,
边城吟,孟郊,西城近日天，俗禀气候偏。行子独自渴，主人仍卖泉。烧烽碧云外，牧马青坡巅。何处鹘突梦，归思寄仰眠。,
送卢郎中汀,孟郊,洛水春渡阔，别离心悠悠。一生空吟诗，不觉成白头。向事每计较，与山实绸缪。太华天上开，其下车辙流。县街无尘土，过客多淹留。坐饮孤驿酒，行思独山游。逸关岚气明，照渭空漪浮。玉珂摆新欢，声与鸾凤俦。朝谒大家事，唯余去无由。,
婵娟篇,孟郊,花婵娟，泛春泉。竹婵娟，笼晓烟。妓婵娟，不长妍。月婵娟，真可怜。夜半姮娥朝太一，人间本自无灵匹。汉宫承宠不多时，飞燕婕妤相妒嫉。,
汴州留别韩愈,孟郊,不饮浊水澜，空滞此汴河。坐见绕岸水，尽为还海波。四时不在家，弊服断线多。远客独憔悴，春英落婆娑。汴水饶曲流，野桑无直柯。但为君子心，叹息终靡他。,
寿安西渡奉别郑相公,孟郊,洛河向西道，石波横磷磷。清风送君子，车远无还尘。春别亦萧索，况兹冰霜晨。零落景易入，郁抑抱难申。百宵华灯宴，一旦星散人。岁去弦吐箭，忧来蚕抽纶。绵绵无穷事，各各驰绕身。徘徊黄缥缈，倏忽春霜宾。相为物表物，永谢区中姻。日嗟来教士，仰望无由亲。东都清风减，君子西归朝。独抱岁晏恨，泗吟不成谣。贵游意多味，贱别情易消。回雁忆前叫，浪凫念后漂。悠悠孤飞景，耸耸衔霜条。昧趣多滞涩，懒朋寡新僚。病深理方悟，悔至心自烧。寂静道何在，忧勤学空饶。乃知减闻见，始遂情逍遥。文字徒营织，声华谅疑骄。顾惭耕稼士，朴略气韵调。善士有余食，佳畦冬生苗。养人在养身，此旨清如韶。愿贡高古言，敢望锡类招。,
邀人赏蔷薇,孟郊,蜀色庶可比，楚丛亦应无。醉红不自力，狂艳如索扶。丽蕊惜未扫，宛枝长更纡。何人是花侯，诗老强相呼。,
百忧,孟郊,萱草女儿花，不解壮士忧。壮士心是剑，为君射斗牛。朝思除国雠，暮思除国雠。计尽山河画，意穷草木筹。智士日千虑，愚夫唯四愁。何必在波涛，然后惊沉浮。伯伦心不醉，四皓迹难留。出处各有时，众议徒啾啾。,
终南山下作,孟郊,见此原野秀，始知造化偏。山村不假阴，流水自雨田。家家梯碧峰，门门锁青烟。因思蜕骨人，化作飞桂仙。,
尧歌,孟郊,尔室何不安，尔孝无与齐。一言应对姑，一度为出妻。往辙才晚钟，还辙及晨鸡。往还迹徒新，很戾竟独迷。娥女无礼数，污家如粪泥。父母吞声哭，禽鸟亦为啼。如何天与恶，不得和鸣栖。山色挽心肝，将归尽日看。村肩篮舆子，野坐白发官。莺弄方短短，花明碎攒攒。琉璃堆可掬，琴瑟饶多欢。翠韵仙窈窕，岚漪出无端。养馆洞庭秋，响答虚吹弹。,
列仙文·安度明,孟郊,丹霞焕上清，八风鼓太和。回我神霄辇，遂造岭玉阿。咄嗟天地外，九围皆我家。上采白日精，下饮黄月华。灵观空无中，鹏路无间邪。顾见魏贤安，浊气伤汝和。勤研玄中思，道成更相过。,
夜忧,孟郊,岂独科斗死，所嗟文字捐。蒿蔓转骄弄，菱荇减婵娟。未遂摆鳞志，空思吹浪旋。何当再霖雨，洗濯生华鲜。,
伤旧游,孟郊,去春会处今春归，花数不减人数稀。朝笑片时暮成泣，东风一向还西辉。,
病起言怀,孟郊,强行寻溪水，洗却残病姿。花景晼晚尽，麦风清泠吹。交道贱来见，世情贫去知。高闲思楚逸，澹泊厌齐儿。终伴碧山侣，结言青桂枝。,
与二三友秋宵会话清上人院,孟郊,何处山不幽，此中情又别。一僧敲一磬，七子吟秋月。激石泉韵清，寄枝风啸咽。泠然诸境静，顿觉浮累灭。扣寂兼探真，通宵讵能辍。好鸟无杂栖，华堂有嘉携。琴樽互倾奏，歌赋相和谐。但嘉鱼水合，莫令云雨乖。一为鹍鸡弹，再鼓壮士怀。初景待谁晓，新春逐君来。愿言良友会，高驾不知回。,
题林校书花严寺书窗,孟郊,隐咏不夸俗，问禅徒净居。翻将白云字，寄向青莲书。拟古投松坐，就明开纸疏。昭昭南山景，独与心相如。,
上河阳李大夫,孟郊,上将秉神略，至兵无猛威。三军当严冬，一抚胜重衣。霜剑夺众景，夜星失长辉。苍鹰独立时，恶鸟不敢飞。武牢锁天关，河桥纽地机。大将奚以安，守此称者稀。贫士少颜色，贵门多轻肥。试登山岳高，方见草木微。山岳恩既广，草木心皆归。,
赠文应上人,孟郊,栖迟青山巅，高静身所便。不践有命草，但饮无声泉。斋性空转寂，学情深更专。经文开贝叶，衣制垂秋莲。厌此俗人群，暂来还却旋。,
赠李观,孟郊,谁言形影亲，灯灭影去身。谁言鱼水欢，水竭鱼枯鳞。昔为同恨客，今为独笑人。舍予在泥辙，飘迹上云津。卧木易成蠹，弃花难再春。何言对芳景，愁望极萧晨。埋剑谁识气，匣弦日生尘。愿君语高风，为余问苍旻。,
赠城郭道士,孟郊,望里失却山，听中遗却泉。松枝休策云，药囊翻贮钱。曾依青桂邻，学得白雪弦。别来意未回，世上为隐仙。,
送青阳上人游越,孟郊,秋风吹白发，微官自萧索。江僧何用叹，溪县饶寂寞。楚思物皆清，越山胜非薄。时看镜中月，独向衣上落。多谢入冥鸿，笑予在笼鹤。,
留弟郢不得送之江南,孟郊,刚有下水船，白日留不得。老人独自归，苦泪满眼黑。,
送魏端公入朝,孟郊,东洛尚淹玩，西京足芳妍。大宾威仪肃，上客冠剑鲜。岂惟空恋阙，亦以将朝天。局促尘末吏，幽老病中弦。徒怀青云价，忽至白发年。何当补风教，为荐三百篇。,
赠竟陵卢使君虔别,孟郊,赤日千里火，火中行子心。孰不苦焦灼，所行为贫侵。山木岂无凉，猛兽蹲清阴。归人忆平坦，别路多岖嶔。赖得竟陵守，时闻建安吟。赠别折楚芳，楚芳摇衣襟。,
宇文秀才斋中海柳咏,孟郊,玉缕青葳蕤，结为芳树姿。忽惊明月钩，钩出珊瑚枝。灼灼不死花，蒙蒙长生丝。饮柏泛仙味，咏兰拟古词。霜风清飕飕，与君长相思。,
酬郑毗踯躅咏,孟郊,不似人手致，岂关地势偏。孤光袅馀翠，独影舞多妍。迸火烧闲地，红星堕青天。忽惊物表物，嘉客为留连。,
井上枸杞架,孟郊,深锁银泉甃，高叶架云空。不与凡木并，自将仙盖同。影疏千点月，声细万条风。迸子邻沟外，飘香客位中。花杯承此饮，椿岁小无穷。,
杂曲歌辞·羽林行,孟郊,朔雪寒断指，朔风劲裂冰。胡中射雕者，此日犹不能。翩翩羽林儿，锦臂飞苍鹰。挥鞭决白马，走出黄河凌。,
惜苦,孟郊,于鹄值谏议，以球不能官。焦蒙值舍人，以杯不得完。可惜大雅旨，意此小团栾。名回不敢辨，心转实是难。不惜为君转，转非君子观。转之复转之，强转谁能欢。哀哉虚转言，不可穷波澜。,
访疾,孟郊,冷气入疮痛，夜来痛如何。疮从公怒生，岂以私恨多。公怒亦非道，怒消乃天和。古有焕辉句，嵇康闲婆娑。请君吟啸之，正气庶不讹。,
夜感自遣,孟郊,夜学晓未休，苦吟神鬼愁。如何不自闲，心与身为雠。死辱片时痛，生辱长年羞。清桂无直枝，碧江思旧游。,
生生亭,孟郊,滩闹不妨语，跨溪仍置亭。置亭嵽嵲头，开窗纳遥青。遥青新画出，三十六扇屏。褭褭立平地，棱棱浮高冥。一日数开扉，仙闪目不停。徒夸远方岫，曷若中峰灵。拔意千馀丈，浩言永堪铭。浩言无愧同，愧同忍丑醒。致之未有力，力在君子听。,
赠章仇将军,孟郊,将军不夸剑，才气为英雄。五岳拽力内，百川倾意中。本立谁敢拔，飞文自难穷。前时天地翻，已有扶正功。,
琴曲歌辞·湘妃怨,孟郊,南巡竟不返，帝子怨逾积。万里丧蛾眉，潇湘水空碧。冥冥荒山下，古庙收贞魄。乔木深青春，清光满瑶席。搴芳徒有荐，灵意殊脉脉。玉佩不可亲，裴回烟波夕。,
有所思联句,孟郊,相思绕我心，日夕千万重。年光坐婉娩，春泪销颜容。--孟郊台镜晦旧晖，庭草滋深茸。望夫山上石，别剑水中龙。--韩愈,
送殷秀才南游,孟郊,诗句临离袂，酒花薰别颜。水程千里外，岸泊几宵间。风叶乱辞木，雪猿清叫山。南中多古事，咏遍始应还。,
赠姚怤别,孟郊,美人废琴瑟，不是无巧弹。闻君郢中唱，始觉知音难。惊蓬无还根，驰水多分澜。倦客厌出门，疲马思解鞍。何以写此心，赠君握中丹。,
摇柳,孟郊,弱弱本易惊，看看势难定。因风似醉舞，尽日不能正。时邀咏花女，笑辍春妆镜。,
晓鹤,孟郊,晓鹤弹古舌，婆罗门叫音。应吹天上律，不使尘中寻。虚空梦皆断，歆唏安能禁。如开孤月口，似说明星心。既非人间韵，枉作人间禽。不如相将去，碧落窠巢深。,
蜘蛛讽,孟郊,万类皆有性，各各禀天和。蚕身与汝身，汝身何太讹。蚕身不为己，汝身不为佗。蚕丝为衣裳，汝丝为网罗。济物几无功，害物日已多。百虫虽切恨，其将奈尔何。,
旅行,孟郊,楚水结冰薄，楚云为雨微。野梅参差发，旅榜逍遥归。,
大隐坊·崔从事郧以直隳职,孟郊,古人留清风，千载遥赠君。破松见贞心，裂竹见直文。残月色不改，高贤德常新。家怀诗书富，宅抱草木贫。安得一蹄泉，来化千尺鳞。含意永不语，钓璜幽水滨。,
小隐吟,孟郊,我饮不在醉，我欢长寂然。酌溪四五盏，听弹两三弦。炼性静栖白，洗情深寄玄。号怒路傍子，贪败不贪全。,
烛蛾,孟郊,灯前双舞蛾，厌生何太切。想尔飞来心，恶明不恶灭。天若百尺高，应去掩明月。,
哭李丹员外，并寄杜中丞,孟郊,生死方知交态存，忍将齰齖报幽魂。十年同在平原客，更遣何人哭寝门。,
乐府杂曲·鼓吹曲辞·有所思,孟郊,桔槔烽火昼不灭，客路迢迢信难越。古镇刀攒万片霜，寒江浪起千堆雪。此时西去定如何，空使南心远凄切。,
杂曲歌辞·灞上轻薄行,孟郊,长安无缓步，况值天景暮。相逢灞浐间，亲戚不相顾。自叹方拙身，忽随轻薄伦。常恐失所避，化为车辙尘。此中生白发，疾走亦未歇。,
南阳公请东樱桃亭子春宴,孟郊,万木皆未秀，一林先含春。此地独何力，我公布深仁。霜叶日舒卷，风枝远埃尘。初英濯紫霞，飞雨流清津。赏异出嚣杂，折芳积欢忻。文心兹焉重，俗尚安能珍。碧玉妆粉比，飞琼秾艳均。鸳鸯七十二，花态并相新。常恐遗秀志，迨兹广宴陈。芳菲争胜引，歌咏竟良辰。方知戏马会，永谢登龙宾。,
过彭泽,孟郊,扬帆过彭泽，舟人讶叹息。不见种柳人，霜风空寂历。,
赠万年陆郎中,孟郊,天子忧剧县，寄深华省郎。纷纷风响珮，蛰蛰剑开霜。旧事笑堆案，新声唯雅章。谁言百里才，终作横天梁。江鸿耻承眷，云津未能翔。徘徊尘俗中，短毳无辉光。,
献襄阳于大夫,孟郊,襄阳青山郭，汉江白铜堤。谢公领兹郡，山水无尘泥。铁马万霜雪，绛旗千虹霓。风漪参差泛，石板重叠跻。旧泪不复堕，新欢居然齐。还耕竟原野，归老相扶携。物色增暧暧，寒芳更萋萋。渊清有遐略，高躅无近蹊。即此富苍翠，自然引翔栖。曩游常抱忆，夙好今尚暌。愿言从逸辔，暇日凌清溪。,
汴州离乱后忆韩愈、李翱,孟郊,会合一时哭，别离三断肠。残花不待风，春尽各飞扬。欢去收不得，悲来难自防。孤门清馆夜，独卧明月床。忠直血白刃，道路声苍黄。食恩三千士，一旦为豺狼。海岛士皆直，夷门士非良。人心既不类，天道亦反常。自杀与彼杀，未知何者臧。,
送任载、齐古二秀才自洞庭游宣城,孟郊,洞庭非人境，道路行虚空。二客月中下，一帆天外风。鱼龙波五色，金碧树千丛。闪怪如可惧，在诚无不通。扣奇知浩淼，采异访穹崇。物表即高韵，人间访仙公。宣城文雅地，谢守声闻融。证玉易为力，辨珉谁不同。从兹阮籍泪，且免泣途穷。,
感别送从叔校书简再登科东归,孟郊,长安车马道，高槐结浮阴。下有名利人，一人千万心。黄鹄多远势，沧溟无近浔。怡怡静退姿，泠泠思归吟。菱唱忽生听，芸书回望深。清风散言笑，馀花缀衣襟。独恨鱼鸟别，一飞将一沉。,
送郑仆射出节山南,孟郊,国老出为将，红旗入青山。再招门下生，结束馀病孱。自笑骑马丑，强从驱驰间。顾顾磨天路，袅袅镜下颜。文魄既飞越，宦情唯等闲。羡他白面少，多是清朝班。惜命非所报，慎行诚独艰。悠悠去住心，两说何能删。,
与韩愈、李翱、张籍话别,孟郊,朱弦奏离别，华灯少光辉。物色岂有异，人心顾将违。客程殊未已，岁华忽然微。秋桐故叶下，寒露新雁飞。远游起重恨，送人念先归。夜集类饥鸟，晨光失相依。马迹绕川水，雁书还闺闱。常恐亲朋阻，独行知虑非。,
监察十五叔东斋招李益端公会别,孟郊,欲知惜别离，泻水还清池。此地有君子，芳兰步葳蕤。手掇杂英珮，意摇春夜思。莫作绕山云，循环无定期。,
和令狐侍郎、郭郎中题项羽庙,孟郊,碧草凌古庙，清尘锁秋窗。当时独宰割，猛志谁能降。鼓气雷作敌，剑光电为双。新悲徒自起，旧恨空浮江。,
闻夜啼赠刘正元,孟郊,寄泣须寄黄河泉，此中怨声流彻天。愁人独有夜灯见，一纸乡书泪滴穿。,
咏柳,贺知章,碧玉妆成一树高，万条垂下绿丝绦。不知细叶谁裁出，二月春风似剪刀。,描写春天，描写风，描写柳，小学
回乡偶书,贺知章,离别家乡岁月多，近来人事半消磨。惟有门前镜湖水，春风不改旧时波。,
回乡偶书,贺知章,少小离家老大回，乡音无改鬓毛衰。儿童相见不相识，笑问客从何处来。,
回乡偶书二首,贺知章,少小离乡老大回，乡音难改鬓毛衰。儿童相见不相识，笑问客从何处来。离别家乡岁月多，近来人事半销磨。唯有门前镜湖水，春风不改旧时波。,思乡诗，思念诗，唐诗三百首，小学
奉和圣制送张说巡边,贺知章,荒憬尽怀忠，梯航已自通。九攻虽不战，五月尚持戎。遣戍征周牒，恢边重汉功。选车命元宰，授律取文雄。胄出天弧上，谋成帝幄中。诏旂分夏物，专土锡唐弓。帐宿伊川右，钲传晋苑东。饔人藉蕡实，乐正理丝桐。岐陌涵馀雨，离川照晚虹。恭闻咏方叔，千载舞皇风。,
奉和圣制送张说巡边,贺知章,荒境尽怀忠，梯航已自通。九攻虽不战，五月尚持戎。遣戍征周牒，恢边重汉功。选车命元宰，授律取文雄。胄出天弧上，谋成帝幄中。诏旗分夏物，专讨锡唐弓。帐宿伊川右，钲传晋苑东。饔人藉蕡实，乐正理丝桐。歧陌涵余雨，离川照晚虹。恭闻咏方叔，千载舞皇风。,
题袁氏别业,贺知章,主人不相识，偶坐为林泉。莫谩愁沽酒，囊中自有钱。,
太和,贺知章,肃我成命，於昭黄祇。裘冕而祀，陟降在斯。五音克备，八变聿施。缉熙肆靖，厥心匪离。,
太和,贺知章,昭昭有唐，天俾万国。列祖应命，四宗顺则。申锡无疆，宗我同德。曾孙继绪，享神配极。三年禅社首祭地祗乐章八首”，署名“太常少卿贺知章作”。其中第　八首《灵具醉》为源乾曜所作，不录。,
采莲曲,贺知章,稽山云雾郁嵯峨，镜水无风也自波。莫言春度芳菲尽，别有中流采芰荷。,
寿和,贺知章,惟以明发，有怀载殷。乐盈而反，礼顺其禋。立清以献，荐欲是亲。于穆不已，裒对斯臻。穆穆天子，告成岱宗。大裘如濡，执珽有颙。乐以平志，礼以和容。上帝临我，云胡肃邕。,
晓发,贺知章,江皋闻曙钟，轻枻理还舼。海潮夜约约，川露晨溶溶。始见沙上鸟，犹埋云外峰。故乡杳无际，明发怀朋从。,
奉和御制春台望,贺知章,青阳布王道，玄览陶真性。欣若天下春，高逾域中圣。神皋类观赏，帝里如悬镜。缭绕八川浮，岧峣双阙映。晓色遍昭阳，晴云卷建章。华滋的皪丹青树，颢气氤氲金玉堂。尚有灵蛇下鄜畤，还征瑞宝入陈仓。自昔秦奢汉穷武，后庭万馀宫百数。旗回五丈殿千门，连绵南隥出西垣。广画螓蛾夸窈窕，罗生玳瑁象昆仑。乃眷天晴兴隐恤，古来土木良非一。荆临章观赵丛台。何如尧阶将禹室。层栏窈窕下龙舆，清管逶迤半绮疏。一听南风引鸾舞，长谣北极仰鹑居。,
奉和圣制送张说上集贤学士赐宴赋得谟字,贺知章,西学垂玄览，东堂发圣谟。天光烛武殿，时宰集鸿都。枯朽沾皇泽，翾飞舞帝梧。迹同游汗漫，荣是出泥涂。三叹承汤鼎，千欢接舜壶。微躯不可答，空欲咏依蒲。,
答朝士,贺知章,鈒镂银盘盛蛤蜊，镜湖莼菜乱如丝。乡曲近来佳此味，遮渠不道是吴儿。,
顺和,贺知章,至哉含柔德，万物资以生。常顺称厚载，流谦通变盈。圣心事能察，增广陈厥诚。黄祇僾如在，泰折俟咸亨。,
雍和,贺知章,夙夜宥密，不敢宁宴。五齐既陈，八音在县。粢盛以洁，房俎斯荐。惟德惟馨，尚兹克遍。,
答朝士,贺知章,鈒镂银盘盛蛤蜊，镜湖莼菜乱如丝。乡曲近来佳此味，遮渠不道是吴儿。,
答朝士,贺知章,钅及镂银盘盛蛤蜊，镜湖莼菜乱如丝。乡曲近来佳此味，遮渠不道是吴儿。,
望人家桃李花,贺知章,山源夜雨度仙家，朝发东园桃李花。桃花红兮李花白，照灼城隅复南陌。南陌青楼十二重，春风桃李为谁容。弃置千金轻不顾，踟蹰五马谢相逢。徒言南国容华晚，遂叹西家飘落远。的皪长奉明光殿，氛氲半入披香苑。苑中珍木元自奇，黄金作叶白银枝。千年万岁不凋落，还将桃李更相宜。桃李从来露井傍，成蹊结影矜艳阳。莫道春花不可树，会持仙实荐君王。,
望人家桃李花,贺知章,山源夜雨渡仙家，朝发东园桃李花。桃花红兮李花白，照灼城隅复南陌。南陌青楼十二重，春风桃李为谁容。弃置千金轻不顾，踟蹰五马谢相逢。徒言南国容华晚，遂叹西家飘落远。的皪长奉明光殿，氛氲半入披香苑。苑中珍木元自奇，黄金作叶白银枝。千年万年不凋落，还将桃李更相宜。桃李从来露井傍，成蹊结影矜艳阳。莫道春花不可树，会持仙实荐君王。,
肃和,贺知章,黄祗是祗，我其夙夜。夤畏诚洁，匪遑宁舍。礼以琮玉，荐厥茅藉。念兹降康，胡宁克暇。,
董孝子黯复仇,贺知章,十年心事苦，惟为复恩仇。两意既已尽，碧山吾白头。,
断句,贺知章,落花真好些，一醉一回颠。,
相和歌辞·采莲曲,贺知章,稽山罢雾郁嵯峨，镜水无风也自波。莫言春度芳菲尽，别有中流采芰荷。,
送人之军,贺知章,常经绝脉塞，复见断肠流。送子成今别，令人起昔愁。陇云晴半雨，边草夏先秋。万里长城寄，无贻汉国忧。,
望洞庭,刘禹锡,湖光秋月两相和，潭面无风镜未磨。遥望洞庭山水色，白银盘里一青螺。,山水诗，小学
酬乐天扬州初逢席上见赠,刘禹锡,巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。,励志诗，哲理诗，初中
浪淘沙,刘禹锡,八月涛声吼地来，头高数丈触山回。须臾却入海门去，卷起沙堆似雪堆。,
浪淘沙,刘禹锡,汴水东流虎眼纹，清淮晓色鸭头春。君看渡口淘沙处，渡却人间多少人。,
浪淘沙,刘禹锡,九曲黄河万里沙，浪淘风簸自天涯。如今直上银河去，同到牵牛织女家。,
浪淘沙,刘禹锡,洛水桥边春日斜，碧流轻浅见琼沙。无端陌上狂风急，惊起鸳鸯出浪花。,
浪淘沙,刘禹锡,日照澄洲江雾开，淘金女伴满江隈。美人首饰侯王印，尽是沙中浪底来。,
浪淘沙,刘禹锡,鹦鹉洲头浪□沙，青楼春望日将斜。衔泥燕子争归舍，独自狂夫不忆家。,
浪淘沙,刘禹锡,濯锦江边两岸花，春风吹浪正淘沙。女郎剪下鸳鸯锦，将向中流定晚霞。,
浪淘沙,刘禹锡,日照澄州江雾开，淘金女伴满江隈。美人首饰侯王印，尽是沙中浪底来。,
秋词,刘禹锡,自古逢秋悲寂寥，我言秋日胜春朝。晴空一鹤排云上，便引诗情到碧霄。,描写秋天，初中
秋词,刘禹锡,山明水净夜来霜，数树深红出浅黄．试上高楼清入骨，岂如春色嗾人狂．,
浪淘沙·莫道谗言如浪深,刘禹锡,莫道谗言如浪深，莫道迁客似沙沉．千淘万漉虽辛苦，吹尽狂沙始到金．,
浪淘沙,刘禹锡,流水淘沙不暂停，前波未灭后波生。令人忽忆潇湘渚，回暗迎神三两声。,
乌衣巷,刘禹锡,朱雀桥边野草花，乌衣巷口夕阳斜。旧时王谢堂前燕，飞入寻常百姓家。,唐诗三百首
竹枝词,刘禹锡,山桃红花满上头，蜀江春水拍山流。花红易衰似郎意，水流无限似侬愁。,爱情诗，思乡诗
石头城,刘禹锡,山围故国周遭在，潮打空城寂寞回。淮水东边旧时月，夜深还过女墙来。,
忆江南·春去也,刘禹锡,春去也，多谢洛城人。弱柳从风疑举袂，丛兰裛露似沾巾。独坐亦含嚬。,描写柳，婉约诗
忆江南·春去也,刘禹锡,春去也，共惜艳阳年。犹有桃花流水上，无辞竹叶醉尊前。惟待见青天。,
西塞山怀古,刘禹锡,王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。,唐诗三百首，怀古诗，咏史诗
西塞山怀古,刘禹锡,王浚楼船下益州，金陵王气黯然收。千寻铁锁沈江底，一片降幡出石头。人世几回伤往事？山形依旧枕寒流。从今四海为家日，故垒萧萧芦荻秋。,
西塞山怀古,刘禹锡,西晋楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕江流。今逢四海为家日，故垒萧萧芦荻秋。,
春词,刘禹锡,新妆宜面下朱楼，深锁春光一院愁。行到中庭数花朵，蜻蜓飞上玉搔头。,描写春天，孤独
蜀先主庙,刘禹锡,天地英雄气，千秋尚凛然。势分三足鼎，业复五铢钱。得相能开国，生儿不象贤。凄凉蜀故伎，来舞魏宫前。,唐诗三百首，怀古诗
秋风引,刘禹锡,何处秋风至？萧萧送雁群。朝来入庭树，孤客最先闻。,描写秋天，描写风，思乡诗
再游玄都观,刘禹锡,百亩庭中半是苔，桃花净尽菜花开。种桃道士归何处，前度刘郎今又来。,
竹枝,刘禹锡,白帝城头春草生，白盐山下蜀江清。南人上来歌一曲，北人莫上动乡情。,爱情诗
竹枝,刘禹锡,城西门外滟预堆，年年波浪不能摧。懊恼人心不如石，少时东去复西来。,
竹枝,刘禹锡,楚水巴山江雨多，巴人能唱本乡歌。今朝北客思归去，回入纥那披绿罗。,山水诗
竹枝,刘禹锡,两岸山花似雪开，家家春酒满银杯。昭君坊中多女伴，永安宫外踏青来。,
竹枝,刘禹锡,日出三竿春雾消，江头蜀客驻兰桡。凭寄狂夫书一纸，住在成都万里桥。,
竹枝,刘禹锡,山上层层桃李花，云间烟火是人家。银钏金钗来负水，长刀短笠去烧畲。,
竹枝,刘禹锡,巫峡苍苍烟雨时，清猿啼在最高枝。个里愁人肠自断，由来不是此声悲。,
竹枝,刘禹锡,杨柳青青江水平，闻郎江上唱歌声。东边日出西边雨，道是无晴却有晴。,
竹枝,刘禹锡,江上春来新雨晴，□西春水彀纹生。桥东桥西好杨柳，人来人去唱歌行。,
竹枝,刘禹锡,瞿塘嘈嘈十二滩，此中道路古来难。长恨人心不如水，等闲平地起波澜。,
竹枝,刘禹锡,山桃红花满山头，蜀江春水拍山流。花红易衰似郎意，水流无限似侬情。,
杨柳枝,刘禹锡,杨子江头烟景迷，隋家宫树拂金堤。嵯峨犹有当时色，半蘸波中水鸟栖。,
杨柳枝,刘禹锡,春江一曲柳千条，二十年前旧板桥。曾与美人桥上别，恨无消息到今朝。,描写柳
杨柳枝,刘禹锡,城外春风吹酒旗，行人挥袂日落时。长安陌上无穷树，唯有垂杨管别离。,
杨柳枝,刘禹锡,凤阙轻遮翡翠帏，龙墀遥望□尘生。御沟春水相辉映，狂杀长安年少儿。,
杨柳枝,刘禹锡,花萼楼前初种时，美人楼上斗腰肢。如今抛掷长街里，露叶如啼欲恨谁？,
杨柳枝,刘禹锡,金谷园中莺乱飞，铜驼陌上好风吹。城东桃李须臾尽，争似垂杨无限时。,
杨柳枝,刘禹锡,南陌东城春草时，相逢何处不依依？桃红李白皆夸好，须得垂杨相发挥。,
杨柳枝,刘禹锡,轻盈袅娜占年华，舞榭妆楼处处遮。春尽絮飞留不得，随风好去落人家。,
杨柳枝,刘禹锡,塞北梅花羌笛吹，淮南桂树小山词。请君莫奏前朝曲，听唱新翻杨柳枝。,
杨柳枝,刘禹锡,巫山巫峡杨柳多，朝云暮雨远相和。因想阳台无限事，为君回唱竹枝歌。,
杨柳枝,刘禹锡,扬子江头烟景迷，隋家宫树拂金堤。嵯峨犹有当时色，半蘸波中水鸟栖。,
杨柳枝,刘禹锡,炀帝行宫汴水滨，数株残柳不胜春。晚来风起花如雪，飞入宫墙不见人。,
杨柳枝,刘禹锡,迎得春光先到来，轻黄浅绿映楼台。只缘袅娜多情思，更被春风长挫摧。,
金陵怀古,刘禹锡,潮满冶城渚，日斜征虏亭。蔡洲新草绿，幕府旧烟青。兴废由人事，山川空地形。后庭花一曲，幽怨不堪听。,怀古诗
始闻秋风,刘禹锡,昔看黄菊与君别，今听玄蝉我却回。五夜飕溜枕前觉，一夜颜妆镜中来。马思边草拳毛动，雕眄青云睡眼开。天地肃清堪开望，为君扶病上高台。,励志诗，描写秋天，描写风
潇湘神·湘水流,刘禹锡,湘水流，湘水流，九疑云物至今秋。若问二妃何处所，零陵芳草露中愁。,
赏牡丹,刘禹锡,庭前芍药妖无格，池上芙蕖净少情。唯有牡丹真国色，花开时节动京城。,
咏史,刘禹锡,骠骑非无势，少卿终不去。世道剧颓波，我心如砥柱。,
望夫石,刘禹锡,终日望夫夫不归，化为孤石苦相思。望来已是几千载，只似当时初望时。,
昼居池上亭独吟,刘禹锡,日午树阴正，独吟池上亭。静看蜂教诲，闲想鹤仪形。法酒调神气，清琴入性灵。浩然机已息，几杖复何铭。,
插田歌,刘禹锡,冈头花草齐，燕子东西飞。田塍望如线，白水光参差。农妇白纻裙，农父绿蓑衣。齐唱郢中歌，嘤伫如竹枝。但闻怨响音，不辨俚语词。时时一大笑，此必相嘲嗤。水平苗漠漠，烟火生墟落。黄犬往复还，赤鸡鸣且啄。路旁谁家郎，乌帽衫袖长。自言上计吏，年幼离帝乡。田夫语计吏，君家侬定谙。一来长安道，眼大不相参。计吏笑致辞，长安真大处。省门高轲峨，侬入无度数。昨来补卫士，唯用筒竹布。君看二三年，我作官人去。,
竞渡曲,刘禹锡,沅江五月平堤流，邑人相将浮彩舟。灵均何年歌已矣，哀谣振楫从此起。杨桴击节雷阗阗，乱流齐进声轰然。蛟龙得雨鬐鬣动，螮蝀饮河形影联。刺史临流褰翠帏，揭竿命爵分雄雌。先鸣馀勇争鼓舞，未至衔枚颜色沮。百胜本自有前期，一飞由来无定所。风俗如狂重此时，纵观云委江之湄。彩旂夹岸照蛟室，罗袜凌波呈水嬉。曲终人散空愁暮，招屈亭前水东注。,
桃源行,刘禹锡,渔舟何招招，浮在武陵水。拖纶掷饵信流去，误入桃源行数里。清源寻尽花绵绵，踏花觅径至洞前。洞门苍黑烟雾生，暗行数步逢虚明。俗人毛骨惊仙子，争来致词何至此。须臾皆破冰雪颜，笑言委曲问人间。因嗟隐身来种玉，不知人世如风烛。筵羞石髓劝客餐，灯爇松脂留客宿。鸡声犬声遥相闻，晓色葱笼开五云。渔人振衣起出户，满庭无路花纷纷。翻然恐失乡县处，一息不肯桃源住。桃花满溪水似镜，尘心如垢洗不去。仙家一出寻无踪，至今流水山重重。,
再授连州至衡阳酬柳柳州赠别,刘禹锡,去国十年同赴召，渡湘千里又分岐。重临事异黄丞相，三黜名惭柳士师。归目并随回雁尽，愁肠正遇断猿时。桂江东过连山下，相望长吟有所思。,友情诗
有感,刘禹锡,死且不自觉，其馀安可论。昨宵凤池客，今日雀罗门。骑吏尘未息，铭旌风已翻。平生红粉爱，惟解哭黄昏。,
与歌者米嘉荣,刘禹锡,唱得凉州意外声，旧人唯数米嘉荣。近来时世轻先辈，好染髭须事后生。,
望夫山,刘禹锡,何代提戈去不还，独留形影白云间。肌肤销尽雪霜色，罗绮点成苔藓斑。江燕不能传远信，野花空解妒愁颜。近来岂少征人妇，笑采蘼芜上北山。,思念诗
杂曲歌辞·浪淘沙,刘禹锡,九曲黄河万里沙，浪淘几簸自天涯。如今直上银河去，同到牵牛织女家。洛水桥边春日斜，碧流轻浅见琼沙。无端陌上狂风急，惊起鸳鸯出浪花。汴水东流虎眼文，清淮晓色鸭头春。君看渡口淘沙处，渡却人间多少人。鹦鹉洲头浪飐沙，青楼春望日将斜。衔泥燕子争归舍，独自狂夫不忆家。濯锦江边两岸花，春风吹浪正淘沙。女郎剪下鸳鸯锦，将向中流匹晚霞。日照澄洲江雾开，淘金女伴满江隈。美人首饰侯王印，尽是沙中浪底来。八月涛声吼地来，头高数丈触山回。须臾却入海门去，卷起沙堆似雪堆。莫道谗言如浪深，莫言迁客似沙沉。千淘万漉虽辛苦，吹尽狂沙始到金。流水淘沙不暂停，前波未灭后波生。令人忽忆潇湘渚，回唱迎神三两声。,
尝茶,刘禹锡,生拍芳丛鹰觜芽，老郎封寄谪仙家。今宵更有湘江月，照出菲菲满碗花。,
踏歌词,刘禹锡,春江月出大堤平，堤上女郎连袂行。唱尽新词欢不见，红窗映树鹧鸪鸣。,爱情诗
踏歌词,刘禹锡,日暮江南闻竹枝，南人行乐北人悲。自从雪里唱新曲，直到三春花尽时。,
踏歌词,刘禹锡,桃蹊柳陌好经过，镫下妆成月下歌。为是襄王故宫地，至今犹自细腰多。,
踏歌词,刘禹锡,新词宛转递相传，振袖倾鬟风露前。月落乌啼云雨散，游童陌上拾花钿。,
酬乐天咏老见示,刘禹锡,人谁不顾老，老去有谁怜。身瘦带频减，发稀冠自偏。废书缘惜眼，多炙为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。,励志诗
缺题,刘禹锡,故人日已远，窗下尘满琴。坐对一樽酒，恨多无力斟。幕疏萤色迥，露重月华深。万境与群籁，此时情岂任。,
西山兰若试茶歌,刘禹锡,山僧后檐茶数丛，春来映竹抽新茸。宛然为客振衣起，自傍芳丛摘鹰觜。斯须炒成满室香，便酌砌下金沙水。骤雨松声入鼎来，白云满碗花徘徊。悠扬喷鼻宿酲散，清峭彻骨烦襟开。阳崖阴岭各殊气，未若竹下莓苔地。炎帝虽尝未解煎，桐君有箓那知味。新芽连拳半未舒，自摘至煎俄顷馀。木兰沾露香微似，瑶草临波色不如。僧言灵味宜幽寂，采采翘英为嘉客。不辞缄封寄郡斋，砖井铜炉损标格。何况蒙山顾渚春，白泥赤印走风尘。欲知花乳清泠味，须是眠云跂石人。,
玄都观桃花,刘禹锡,紫陌红尘拂面来，无人不道看花回；玄都观里桃千树，尽是刘郎去后栽。,讽刺诗
抛球乐,刘禹锡,春早见花枝，朝朝恨发迟。及看花落后，却忆未开时。幸有抛球乐，一杯君莫辞。,
抛球乐,刘禹锡,五色绣团圆，登君玳瑁筵。最宜红烛下，偏称落花前。上客如先起，应须赠一船。,
昏镜词,刘禹锡,昏镜非美金，漠然丧其晶。陋容多自欺，谓若他镜明。瑕疵既不见，妍态随意生。一日四五照，自言美倾城。饰带以纹绣，装匣以琼瑛。秦宫岂不重，非适乃为轻。,
杂歌谣辞·步虚词,刘禹锡,阿母种桃云海际，花落子成二千岁。海风吹折最繁枝，跪捧琼盘献天帝。华表千年鹤一归，凝丹为顶雪为衣。星星仙语人听尽，却向五云翻翅飞。,
途中早发,刘禹锡,中庭望启明，促促事晨征。寒树鸟初动，霜桥人未行。水流白烟起，日上彩霞生。隐士应高枕，无人问姓名。,
历阳书事七十韵,刘禹锡,一夕为湖地，千年列郡名。霸王迷路处，亚父所封城。汉置东南尉，梁分肘腋兵。本吴风俗剽，兼楚语音伧。沸井今无涌，乌江旧有名。土台游柱史，石室隐彭铿。曹操祠犹在，濡须坞未平。海潮随月大，江水应春生。忆昨深山里，终朝看火耕。鱼书来北阙，鹢首下南荆。云雨巫山暗，蕙兰湘水清。章华树已失，鄂渚草来迎。庐阜香炉出，湓城粉堞明。雁飞彭蠡暮，鸦噪大雷晴。平野分风使，恬和趁夜程。贵池登陆峻，舂谷渡桥鸣。骆驿主人问，悲欢故旧情。几年方一面，卜昼便三更。助喜杯盘盛，忘机笑语訇。管清疑警鹤，弦巧似娇莺。炽炭烘蹲兽，华茵织斗鲸。回裾飘雾雨，急节堕琼英。敛黛凝愁色，施钿耀翠晶。容华本南国，妆束学西京。日落方收鼓，天寒更炙笙。促筵交履舄，痛饮倒簪缨。谑浪容优孟，娇怜许智琼。蔽明添翠帟，命烛拄金茎。坐久罗衣皱，杯频粉面騂。兴来从请曲，意堕即飞觥。令急重须改，欢冯醉尽呈。诘朝还选胜，来日又寻盟。道别殷勤惜，邀筵次第争。唯闻嗟短景，不复有馀酲。众散扃朱户，相携话素诚。晤言犹亹亹，残漏自丁丁。出祖千夫拥，行厨五熟烹。离亭临野水，别思入哀筝。接境人情洽，方冬馔具精。中流为界道，隔岸数飞甍。沙浦王浑镇，沧洲谢脁城。望夫人化石，梦帝日环营。半渡趋津吏，缘堤簇郡甿。场黄堆晚稻，篱碧见冬菁。里社争来献，壶浆各自擎。鸱夷倾底写，粔籹斗成□。采石风传柝，新林暮击钲。茧纶牵拨剌，犀焰照澄泓。露冕观原野，前驱抗旆旌。分庭展宾主，望阙拜恩荣。比屋惸嫠辈，连年水旱并。遐思常后已，下令必先庚。远岫低屏列，支流曲带萦。湖鱼香胜肉，官酒重于饧。忆昔泉源变，斯须地轴倾。鸡笼为石颗，龟眼入泥坑。事系人风重，官从物论轻。江春俄澹荡，楼月几亏盈。柳长千丝宛，田塍一线絣。游鱼将婢从，野雉见媒惊。波净攒凫鹊，洲香发杜蘅。一钟菰葑米，千里水葵羹。受谴时方久，分忧政未成。比琼虽碌碌，于铁尚铮铮。早忝登三署，曾闻奏六英。无能甘负弩，不慎在提衡。口语成中遘，毛衣阻上征。时闻关利钝，智亦有聋盲。昔愧山东妙，今惭海内兄。后来登甲乙，早已在蓬瀛。心托秦明镜，才非楚白珩。齿衰亲药物，宦薄傲公卿。捧日皆元老，宣风尽大彭。好令朝集使，结束赴新正。,
途中早发,刘禹锡,马踏尘上霜，月明江头路。行人朝气锐，宿鸟相辞去。流水隔远村，缦山多红树。悠悠关塞内，往来无闲步。,
华山歌,刘禹锡,洪垆作高山，元气鼓其橐。俄然神功就，峻拔在寥廓。灵迹露指爪，杀气见棱角。凡木不敢生，神仙聿来托。天资帝王宅，以我为关钥。能令下国人，一见换神骨。高山固无限，如此方为岳。丈夫无特达，虽贵犹碌碌。,
堤上行三首,刘禹锡,酒旗相望大堤头，堤下连樯堤上楼。日暮行人争渡急，桨声幽轧满中流。江南江北望烟波，入夜行人相应歌。桃叶传情竹枝怨，水流无限月明多。春堤缭绕水徘徊，酒舍旗亭次第开。日晚上楼招估客，轲峨大艑落帆来。,
九华山歌,刘禹锡,奇峰一见惊魂魄，意想洪炉始开辟。疑是九龙夭矫欲攀天，忽逢霹雳一声化为石，不然何至今，悠悠亿万年，气势不死如腾屳。云含幽兮月添冷，月凝晖兮江漾影。结根不得要路津，迥秀长在无人境。轩皇封禅登云亭，大禹会计临东溟。乘樏不来广乐绝，独与猿鸟愁青荧。君不见敬亭之山黄索漠，兀如断岸无棱角。宣城谢守一首诗，遂使声名齐五岳。九华山，九华山，自是造化一尤物，焉能籍甚乎人间。,
元和十年自郎州召至京师戏赠,刘禹锡,紫陌红尘拂面来，无人不道看花回。玄都观里桃千树，尽是刘郎去后栽。附：再游玄都观百亩庭中半是苔，桃花净尽菜花开。种桃道士归何处，前度刘郎今又来。,
杂曲歌辞·壮士行,刘禹锡,阴风振寒郊，猛虎正咆哮。徐行出烧地，连吼入黄茆。壮士走马去，镫前弯玉弰。叱之使人立，一发如铍交。悍睛忽星坠，飞血溅林梢。彪炳为我席，膻腥充我庖。里中欣害除，贺酒纷号呶。明日长桥上，倾城看斩蛟。,
经伏波神祠,刘禹锡,蒙蒙篁竹下，有路上壶头。汉垒麏鼯斗，蛮溪雾雨愁。怀人敬遗像，阅世指东流。自负霸王略，安知恩泽侯。乡园辞石柱，筋力尽炎洲。一以功名累，翻思马少游。,
马嵬行,刘禹锡,绿野扶风道，黄尘马嵬驿。路边杨贵人，坟高三四尺。乃问里中儿，皆言幸蜀时。军家诛戚族，天子舍妖姬。群吏伏门屏，贵人牵帝衣。低回转美目，风日为无晖。贵人饮金屑，倏忽舜英暮。平生服杏丹，颜色真如故。属车尘已远，里巷来窥觑。共爱宿妆妍，君王画眉处。履綦无复有，履组光未灭。不见岩畔人，空见凌波袜。邮童爱踪迹，私手解鞶结。传看千万眼，缕绝香不歇。指环照骨明，首饰敌连城。将入咸阳市，犹得贾胡惊。,
岁夜咏怀,刘禹锡,弥年不得意，新岁又如何。念昔同游者，而今有几多。以闲为自在，将寿补蹉跎。春色无情故，幽居亦见过。,春节
杂曲歌辞·忆江南,刘禹锡,春过也，共惜艳阳年。犹有桃花流水上，无辞竹叶醉樽前，惟待见青天。春去也，多谢洛城人。弱柳从风疑举袂，丛兰裛露似沾巾，独笑亦含颦。,
纥那曲,刘禹锡,踏曲兴无穷，调同辞不同，愿郎千万寿，长作主人翁。,
纥那曲,刘禹锡,杨柳郁青青，竹枝无限情。同郎一回顾，听唱纥那声。,
杂曲歌辞·踏歌行,刘禹锡,春江月出大堤平，堤上女郎连袂行。唱尽新词看不见，红霞影树鹧鸪鸣。桃蹊柳陌好经过，灯下妆成月下歌。为是襄王故宫地，至今犹自细腰多。新词宛转递相传，振袖倾鬟风露前。月落乌啼云雨散，游童陌上拾花钿。日暮江头闻竹枝，南人行乐北人悲。自从雪里唱新曲，直至三春花尽时。,
步虚词,刘禹锡,阿母种桃云海际，花落子城二千岁。海风吹折最繁枝，跪捧琼□献天帝。,
步虚词,刘禹锡,华表千年一鹤归，凝丹为顶雪为衣。星星仙语人听尽，却向五云翻翅飞。,
七夕二首,刘禹锡,河鼓灵旗动，嫦娥破镜斜。满空天是幕，徐转斗为车。机罢犹安石，桥成不碍槎。谁知观津女，竟夕望云涯。天衢启云帐，神驭上星桥。初喜渡河汉，频惊转斗杓。馀霞张锦幛，轻电闪红绡。非是人间世，还悲后会遥。,
和令狐相公咏栀子花,刘禹锡,蜀国花已尽，越桃今已开。色疑琼树倚，香似玉京来。且赏同心处，那忧别叶催。佳人如拟咏，何必待寒梅。,
淮阴行五首,刘禹锡,簇簇淮阴市，竹楼缘岸上。好日起樯竿，乌飞惊五两。今日转船头，金乌指西北。烟波与春草，千里同一色。船头大铜镮，摩挲光阵阵。早早使风来，沙头一眼认。何物令侬羡，羡郎船尾燕。衔泥趁樯竿，宿食长相见。隔浦望行船，头昂尾幰幰。无奈晚来时，清淮春浪软。,
偶作二首,刘禹锡,终朝对尊酒，嗜兴非嗜甘。终日偶众人，纵言不纵谈。世情闲静见，药性病多谙。寄谢嵇中散，予无甚不堪。万卷堆床书，学者识其真。万里长江水，征夫渡要津。养生非但药，悟佛不因人。燕石何须辨，逢时即至珍。,
伤愚溪三首,刘禹锡,溪水悠悠春自来，草堂无主燕飞回。隔帘惟见中庭草，一树山榴依旧开。草圣数行留坏壁，木奴千树属邻家。唯见里门通德榜，残阳寂寞出樵车。柳门竹巷依依在，野草青苔日日多。纵有邻人解吹笛，山阳旧侣更谁过。,
令狐相公见示赠竹二十韵仍命继和,刘禹锡,高人必爱竹，寄兴良有以。峻节可临戎，虚心宜待士。众芳信妍媚，威凤难栖止。遂于鼙鼓间，移植东南美。封以梁国土，浇之浚泉水。得地色不移，凌空势方起。新青排故叶，馀纷笼疏理。犹复隔墙藩，何因出尘滓。兹辰去前蔽，永日劳瞪视。槭槭林已成，荧荧玉相似。规摹起心匠，洗涤在颐指。曲直既了然，孤高何卓尔。垂梢覆内屏，迸笋侵前戺。妓席拂云鬓，宾阶荫珠履。抱琴恣闲玩，执卷堪斜倚。露下悬明珰，风来韵清徵。坚贞贯四候，标格殊百卉。岁晚当自知，繁华岂云比。古诗无赠竹，高唱从此始。一听清瑶音，峥然长在耳。,
武夫词,刘禹锡,武夫何洸洸，衣紫袭绛裳。借问胡为尔，列校在鹰扬。依倚将军势，交结少年场。探丸害公吏，抽刃妒名倡。家产既不事，顾盼自生光。酣歌高楼上，袒裼大道傍。昔为编户人，秉耒甘哺糠。今来从军乐，跃马饫膏粱。犹思风尘起，无种取侯王。,
同留守王仆射各赋春中一物，从一韵至七,刘禹锡,莺。能语，多情。春将半，天欲明。始逢南陌，复集东城。林疏时见影，花密但闻声。营中缘催短笛，楼上来定哀筝。千门万户垂杨里，百转如簧烟景晴。,
相和歌辞·贾客词,刘禹锡,贾客无定游，所游惟利并。眩俗杂良苦，乘时知重轻。心计析秋毫，摇钩侔悬衡。锥刀既无弃，转化日已盈。邀福祷波神，施财游化城。妻约雕金钏，女垂贯珠缨。高赀比封君，奇货通幸卿。趋时鸷鸟思，藏镪盘龙形。大艑浮通川，高楼次旗亭。行止皆有乐，关梁似无征。农夫何为者，辛苦事寒耕。,
省试风光草际浮,刘禹锡,熙熙春景霁，草绿春光丽。的历乱相鲜，葳蕤互亏蔽。乍疑芊绵里，稍动丰茸际。影碎翻崇兰，浮香转丛蕙。含烟绚碧彩，带露如珠缀。幸因采掇日，况此临芳岁。,
柳花词三首,刘禹锡,开从绿条上，散逐香风远。故取花落时，悠扬占春晚。轻飞不假风，轻落不委地。撩乱舞晴空，发人无限思。晴天闇闇雪，来送青春暮。无意似多情，千家万家去。,描写花，描写柳
登司马错古城,刘禹锡,将军将秦师，西南奠遐服。故垒清江上，苍烟晦乔木。登临直萧辰，周览壮前躅。堑平陈叶满，墉高秋蔓绿。废井抽寒菜，毁台生鲁谷。耕人得古器，宿雨多遗镞。楚塞郁重叠，蛮溪纷诘曲。留此数仞基，几人伤远目。,
谒柱山会禅师,刘禹锡,我本山东人，平生多感慨。弱冠游咸京，上书金马外。结交当世贤，驰声溢四塞。勉修贵及早，狃捷不知退。锱铢扬芬馨，寻尺招瑕颣。淹留郢南都，摧颓羽翰碎。安能咎往事，且欲去沉痗。吾师得真如，寄在人寰内。哀我堕名网，有如翾飞辈。曈曈揭智烛，照使出昏昧。静见玄关启，歆然初心会。夙尚一何微，今得信可大。觉路明证入，便门通忏悔。悟理言自忘，处屯道犹泰。色身岂吾宝，慧性非形碍。思此灵山期，未卜何年载。,
游桃源一百韵,刘禹锡,沅江清悠悠，连山郁岑寂。回流抱绝巘，皎镜含虚碧。昏旦递明媚，烟岚分委积。香蔓垂绿潭，暴龙照孤碛。渊明著前志，子骥思远蹠。寂寂无何乡，密尔天地隔。金行太元岁，渔者偶探赜。寻花得幽踪，窥洞穿暗隙。依微闻鸡犬，豁达值阡陌。居人互将迎，笑语如平昔。广乐虽交奏，海禽心不怿。挥手一来归，故溪无处觅。绵绵五百载，市朝几迁革。有路在壶中，无人知地脉。皇家感至道，圣祚自天锡。金阙传本枝，玉函留宝历。禁山开秘宇，复户洁灵宅。蕊检香氛氲，醮坛烟幂幂。我来尘外躅，莹若朝星析。崖转对翠屏，水穷留画鹢。三休俯乔木，千级扳峭壁。旭日闻撞钟，彩云迎蹑屐。遂登最高顶，纵目还楚泽。平湖见草青，远岸连霞赤。幽寻如梦想，绵思属空阒。夤缘且忘疲，耽玩近成癖。清猿伺晓发，瑶草凌寒坼。祥禽舞葱茏，珠树摇玓瓅。羽人顾我笑，劝我税归轭。霓裳何飘飖，童颜洁白皙。重岩是藩屏，驯鹿受羁靮。楼居弥清霄，萝茑成翠帟。仙翁遗竹杖，王母留桃核。姹女飞丹砂，青童护金液。宝气浮鼎耳，神光生剑脊。虚无天乐来，僁窣鬼兵役。丹丘肃朝礼，玉札工紬绎。枕中淮南方，床下阜乡舄。明灯坐遥夜，幽籁听淅沥。因话近世仙，耸然心神惕。乃言瞿氏子，骨状非凡格。往事黄先生，群儿多侮剧。謷然不屑意，元气贮肝膈。往往游不归，洞中观博弈。言高未易信，犹复加诃责。一旦前致辞，自云仙期迫。言师有道骨，前事常被谪。如今三山上，名字在真籍。悠然谢主人，后岁当来觌。言毕依庭树，如烟去无迹。观者皆失次，惊追纷络绎。日暮山径穷，松风自萧槭。适逢修蛇见，瞋目光激射。如严三清居，不使恣搜索。唯馀步纲势，八趾在沙砾。至今东北隅，表以坛上石。列仙徒有名，世人非目击。如何庭庑际，白日振飞翮。洞天岂幽远，得道如咫尺。一气无死生，三光自迁易。因思人间世，前路何狭窄。瞥然此生中，善祝期满百。大方播群类，秀气肖翕辟。性静本同和，物牵成阻厄。是非斗方寸，荤血昏精魄。遂令多夭伤，犹喜见斑白。喧喧车马驰，苒苒桑榆夕。共安缇绣荣，不悟泥途适。纷吾本孤贱，世叶在逢掖。九流宗指归，百氏旁捃摭。公卿偶慰荐，乡曲缪推择。居安白社贫，志傲玄纁辟。功名希自取，簪组俟扬历。书府蚤怀铅，射宫曾发的。起草香生帐，坐曹乌集柏。赐燕聆箫韶，侍祠阅琮璧。尝闻履忠信，可以行蛮貊。自述希古心，忘恃干时画。巧言忽成锦，苦志徒食蘖。平地生峰峦，深心有矛戟。层波一震荡，弱植忽沦溺。北渚吊灵均，长岑思亭伯。祸来昧几兆，事去空叹息。尘累与时深，流年随漏滴。才能疑木雁，报施迷夷跖。楚奏絷钟仪，商歌劳甯戚。禀生非悬解，对镜方感激。自从婴网罗，每事问龟策。王正降雷雨，环玦赐迁斥。倘伏夷平人，誓将依羽客。买山构精舍，领徒开讲席。冀无身外忧，自有闲中益。道芽期日就，尘虑乃冰释。且欲遗姓名，安能慕竹帛。长生尚学致，一溉岂虚掷。芝朮资糇粮，烟霞拂巾帻。黄石履看堕，洪崖肩可拍。聊复嗟蜉蝣，何烦哀虺蜴。青囊既深味，琼葩亦屡摘。纵无西山资，犹免长戚戚。,
客有为余话登天坛遇雨之状，因以赋之,刘禹锡,清晨登天坛，半路逢阴晦。疾行穿雨过，却立视云背。白日照其上，风雷走于内。滉漾雪海翻，槎牙玉山碎。蛟龙露鬐鬣，神鬼含变态。万状互生灭，百音以繁会。俯观群动静，始觉天宇大。山顶自晶明，人间已滂沛。豁然重昏敛，涣若春冰溃。反照入松门，瀑流飞缟带。遥光泛物色，馀韵吟天籁。洞府撞仙钟，村墟起夕霭。却见山下侣，已如迷世代。问我何处来，我来云雨外。,
有僧言罗浮事，因为诗以写之,刘禹锡,君言罗浮上，容易见九垠。渐高元气壮，汹涌来翼身。夜宿最高峰，瞻望浩无邻。海黑天宇旷，星辰来逼人。是时当朏魄，阴物恣腾振。日光吐鲸背，剑影开龙鳞。倏若万马驰，旌旗耸奫沦。又如广乐奏，金石含悲辛。疑其有巨灵，怪物尽来宾。阴阳迭用事，乃俾夜作晨。咿喔天鸡鸣，扶桑色昕昕。赤波千万里，涌出黄金轮。下视生物息，霏如隙中尘。醯鸡仰瓮口，亦谓云汉津。世人信耳目，方寸度大钧。安知视听外，怪愕不可陈。悠悠想大方，此乃杯水滨。知小天地大，安能识其真。,
洞庭秋月行,刘禹锡,洞庭秋月生湖心，层波万顷如熔金。孤轮徐转光不定，游气濛濛隔寒镜。是时白露三秋中，湖平月上天地空。岳阳楼头暮角绝，荡漾已过君山东。山城苍苍夜寂寂，水月逶迤绕城白。荡桨巴童歌竹枝，连樯估客吹羌笛。势高夜久阴力全，金气肃肃开星躔。浮云野马归四裔，遥望星斗当中天。天鸡相呼曙霞出，敛影含光让朝日。日出喧喧人不闲，夜来清景非人间。,
寄毗陵杨给事三首,刘禹锡,挥毫起制来东省，蹑足修名谒外台。好著櫜鞬莫惆怅，出文入武是全才。曾主鱼书轻刺史，今朝自请左鱼来。青云直上无多地，却要斜飞取势回。东城南陌昔同游，坐上无人第二流。屈指如今已零落，且须欢喜作邻州。,
答乐天所寄咏怀，且释其枯树之叹,刘禹锡,衙前有乐馔常精，宅内连池酒任倾。自是官高无狎客，不论年长少欢情。骊龙颔被探珠去，老蚌胚还应月生。莫羡三春桃与李，桂花成实向秋荣。,
杂曲歌辞·潇湘神二曲,刘禹锡,湘水流，湘水流，九疑云物至今愁。君问二妃何处所，零陵香草露中秋。斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。,
酬令狐相公使宅别斋初栽桂树见怀之作,刘禹锡,清淮南岸家山树，黑水东边第一栽。影近画梁迎晓日，香随绿酒入金杯。根留本土依江润，叶起寒棱映月开。早晚阴成比梧竹，九霄还放彩雏来。,
观八阵图,刘禹锡,轩皇传上略，蜀相运神机。水落龙蛇出，沙平鹅鹳飞。波涛无动势，鳞介避馀威。会有知兵者，临流指是非。,
相和歌辞·三阁词四首,刘禹锡,贵人三阁上，日晏未梳头。不应有恨事，娇甚却成愁。珠箔曲琼钩，仔细见扬州。北兵那得度，浪话判悠悠。沉香帖阁柱，金缕画门楣。回首降幡下，已见黍离离。三人出眢井，一身登槛车。朱门漫临水，不可见鲈鱼。,
和浙西李大夫伊川卜居,刘禹锡,早入八元数，尝承三接恩。飞鸣天上路，镇压海西门。清望寰中许，高情物外存。时来诚不让，归去每形言。洛下思招隐，江干厌作藩。按经修道具，依样买山村。开凿随人化，幽阴为律暄。远移难得树，立变旧荒园。绝塞通潜径，平泉占上原。烟霞遥在想，簿领益为繁。丹禁虚东閤，苍生望北辕。徒令双白鹤，五里自翩翻。,
蛮子歌,刘禹锡,蛮语钩輈音，蛮衣斑斓布。熏狸掘沙鼠，时节祠盘瓠。忽逢乘马客，恍若惊麏顾。腰斧上高山，意行无旧路。,
元日感怀,刘禹锡,振蛰春潜至，湘南人未归。身加一日长，心觉去年非。燎火委虚烬，儿童衒彩衣。异乡无旧识，车马到门稀。,描写春天
送春词,刘禹锡,昨来楼上迎春处，今日登楼又送归。兰蕊残妆含露泣，柳条长袖向风挥。佳人对镜容颜改，楚客临江心事违。万古至今同此恨，无如一醉尽忘机。,
奉酬湖州崔郎中见寄五韵,刘禹锡,山阳昔相遇，灼灼晨葩鲜。同游翰墨场，和乐埙篪然。一落名宦途，浩如乘风船。行当衰暮日，卧理淮海边。犹期谢病后，共乐桑榆年。,
磨镜篇,刘禹锡,流尘翳明镜，岁久看如漆。门前负局人，为我一磨拂。萍开绿池满，晕尽金波溢。白日照空心，圆光走幽室。山神妖气沮，野魅真形出。却思未磨时，瓦砾来唐突。.,
荆门道怀古,刘禹锡,南国山川旧帝畿，宋台梁馆尚依稀。马嘶古道行人歇，麦秀空城野雉飞。风吹落叶填宫井，火入荒陵化宝衣。徒使词臣庾开府，咸阳终日苦思归。,
和董庶中古散调词赠尹果毅,刘禹锡,昔听东武吟，壮年心已悲。如何今濩落，闻君辛苦辞。言有穷巷士，弱龄颇尚奇。读得玄女符，生当事边时。借名游侠窟，结客幽并儿。往来长楸间，能带双鞬驰。崩腾天宝末，尘暗燕南垂。爟火入咸阳，诏征神武师。是时占军幕，插羽扬金羁。万夫列辕门，观射中戟支。誓当雪国雠，亲爱从此辞。中宵倚长剑，起视蚩尤旗。介马晨萧萧，阵云竟天涯。阴风猎白草，旗槊光参差。勇气贯中肠，视身忽如遗。生擒白马将，虏骑不敢追。贵臣上战功，名姓随意移。终岁肌骨苦，他人印累累。谒者既清宫，诸侯各罢戏。上将赐甲第，门戟不可窥。眦血下沾襟，天高问无期。却寻故乡路，孤影空相随。行逢里中旧，扑樕昔所嗤。一言合侯王，腰佩黄金龟。问我何自苦，可怜真数奇。迟回顾徒御，得色悬双眉。翻然悟世途，抚己昧所宜。田园已芜没，流浪江海湄。鸷禽毛翮摧，不见翔云姿。衰容蔽逸气，孑孑无人知。寂寞草玄徒，长吟下书帷。为君发哀韵，若扣瑶林枝。有客识其真，潺湲涕交颐。饮尔一杯酒，陶然足自怡。,
酬乐天七月一日夜即事见寄,刘禹锡,夜树风韵清，天河云彩轻。故苑多露草，隔城闻鹤鸣。摇落从此始，别离含远情。闻君当是夕，倚瑟吟商声。外物岂不足，中怀向谁倾。秋来念归去，同听嵩阳笙。,
琴曲歌辞·飞鸢操,刘禹锡,鸢飞杳杳青云里，鸢鸣萧萧风四起。旗尾飘扬势渐高，箭头砉划声相似。长空悠悠霁日悬，六翮不动凝飞烟。游鶤翔雁出其下，庆云清景相回旋。忽闻饥乌一噪聚，瞥下云中争腐鼠。腾音砺吻相喧呼，仰天大吓疑鸳雏。畏人避犬投高处，俯啄无声犹屡顾。青鸟自爱玉山禾，仙禽徒贵华亭露。朴樕危巢向暮时，毰毸饱腹蹲枯枝。游童挟弹一麾肘，臆碎羽分人不悲。天生众禽各有类，威凤文章在仁义。鹰隼仪形蝼蚁心，虽能戾天何足贵。,
酬牛相公独饮偶醉寓言见示,刘禹锡,宫漏夜丁丁，千门闭霜月。华堂列红烛，丝管静中发。歌眉低有思，舞体轻无骨。主人启酡颜，酣畅浃肌发。犹思城外客，阡陌不可越。春意日夕深，此欢无断绝。,
韩十八侍御见示岳阳楼别窦司直诗，因令属和,刘禹锡,楚望何苍然，曾澜七百里。孤城寄远目，一写无穷已。荡漾浮天盖，四环宣地理。积涨在三秋，混成非一水。冬游见清浅，春望多洲沚。云锦远沙明，风烟青草靡。火星忽南见，月硖方东迤。雪波西山来，隐若长城起。独专朝宗路，驶悍不可止。支川让其威，蓄缩至南委。熊武走蛮落，潇湘来奥鄙。炎蒸动泉源，积潦搜山趾。归往无旦夕，包含通远迩。行当白露时，眇视秋光里。曙色未昭晰，露华遥斐舋。浩尔神骨清，如观混元始。北风忽震荡，惊浪迷津涘。怒激鼓铿訇，蹙成山岿硊。鹍鹏疑变化，罔象何恢诡。嘘吸写楼台，腾骧露鬐尾。景移群动息，波静繁音弭。明月出中央，青天绝纤滓。素光淡无际，绿静平如砥。空影渡鹓鸿，秋声思芦苇。鲛人弄机杼，贝阙骈红紫。珠蛤吐玲珑，文鳐翔旖旎。水乡吴蜀限，地势东南庳。翼轸粲垂精，衡巫屹环峙。名雄七泽薮，国辨三苗氏。唐羿断修蛇，荆王惮青兕。秦狩迹犹在，虞巡路从此。轩后奏宫商，骚人咏兰芷。茅岭潜相应，橘洲傍可指。郭璞验幽经，罗含著前纪。观津戚里族，按道侯家子。联袂登高楼，临轩笑相视。假守亦高卧，墨曹正垂耳。契阔话凉温，壶觞慰迁徙。地偏山水秀，客重杯盘侈。红袖花欲然，银灯昼相似。兴酣更抵掌，乐极同启齿。笔锋不能休，藻思一何绮。伊余负微尚，夙昔惭知己。出入金马门，交结青云士。袭芳践兰室，学古游槐市。策慕宋前军，文师汉中垒。陋容昧俯仰，孤志无依倚。卫足不如葵，漏川空叹蚁。幸逢万物泰，独处穷途否。锻翮重叠伤，兢魂再三褫。蘧瑗亦屡化，左丘犹有耻。桃源访仙宫，薜服祠山鬼。故人南台旧，一别如弦矢。今朝会荆峦，斗酒相宴喜。为余出新什，笑抃随伸纸。晔若观五色，欢然臻四美。委曲风涛事，分明穷达旨。洪韵发华钟，凄音激清徵。羊濬要共和，江淹多杂拟。徒欲仰高山，焉能追逸轨。湘洲路四达，巴陵城百雉。何必颜光禄，留诗张内史。,
酬湖州崔郎中见寄,刘禹锡,风筝吟秋空，不肖指爪声。高人灵府间，律吕伴咸英。昔年与兄游，文似马长卿。今来寄新诗，乃类陶渊明。磨砻老益智，吟咏闲弥精。岂非山水乡，荡漾神机清。渚烟蕙兰动，溪雨虹蜺生。冯君虚上舍，待余乘兴行。,
和浙西李大夫晚下北固山，喜径松成阴，怅然,刘禹锡,一辞温室树，几见武昌柳。荀谢年何少，韦平望已久。种松夹石道，纡组临沙阜。目览帝王州，心存股肱守。叶动惊彩翰，波澄见赪首。晋宋齐梁都，千山万江口。烟散隋宫出，涛来海门吼。风俗太伯馀，衣冠永嘉后。江长天作限，山固壤无朽。自古称佳丽，非贤谁奄有。八元邦族盛，万石门风厚。天柱揭东溟，文星照北斗。高亭一骋望，举酒共为寿。因赋咏怀诗，远寄同心友。禁中晨夜直，江左东西偶。将手握兵符，儒腰盘贵绶。颁条风有自，立事言无苟。农野闻让耕，军人不使酒。用材当构厦，知道宁窥牖。谁谓青云高，鹏飞终背负。,
泰娘歌,刘禹锡,泰娘家本阊门西，门前绿水环金堤。有时妆成好天气，走上皋桥折花戏。风流太守韦尚书，路傍忽见停隼旟。斗量明珠鸟传意，绀幰迎入专城居。长鬟如云衣似雾，锦茵罗荐承轻步。舞学惊鸿水榭春，歌传上客兰堂暮。从郎西入帝城中，贵游簪组香帘栊。低鬟缓视抱明月，纤指破拨生胡风。繁华一旦有消歇，题剑无光履声绝。洛阳旧宅生草莱，杜陵萧萧松柏哀。妆奁虫网厚如茧，博山炉侧倾寒灰。蕲州刺史张公子，白马新到铜驼里。自言买笑掷黄金，月堕云中从此始。安知鵩鸟座隅飞，寂寞旅魂招不归。秦嘉镜有前时结，韩寿香销故箧衣。山城少人江水碧，断雁哀猿风雨夕。朱弦已绝为知音，云鬓未秋私自惜。举目风烟非旧时，梦寻归路多参差。如何将此千行泪，更洒湘江斑竹枝。,
答乐天戏赠,刘禹锡,才子声名白侍郎，风流虽老尚难当。诗情逸似陶彭泽，斋日多如周太常。矻矻将心求净法，时时偷眼看春光。知君技痒思欢宴，欲倩天魔破道场。,
郡斋书怀寄江南白尹，兼简分司崔宾客,刘禹锡,谩读图书三十车，年年为郡老天涯。一生不得文章力，百口空为饱暖家。绮季衣冠称鬓面，吴公政事副词华。还思谢病吟归去，同醉城东桃李花。,
酬令狐相公寄贺迁拜之什,刘禹锡,邅回二纪重为郎，洛下遥分列宿光。不见当关呼早起，曾无侍史与焚香。三花秀色通春幌，十字清波绕宅墙。白发青衫谁比数，相怜只是有梁王。,
夏日寄宣武令狐相公,刘禹锡,长忆梁王逸兴多，西园花尽兴如何。近来溽暑侵亭馆，应觉清谈胜绮罗。境入篇章高韵发，风穿号令众心和。承明欲谒先相报，愿拂朝衣逐晓珂。,
重酬前寄,刘禹锡,边烽寂寂尽收兵，宫树苍苍静掩扃。戎羯归心如内地，天狼无角比凡星。新成丽句开缄后，便入清歌满坐听。吴苑晋祠遥望处，可怜南北太相形。,
令狐相公自太原累示新诗，因以酬寄,刘禹锡,飞蓬卷尽塞云寒，战马闲嘶汉地宽。万里胡天无警急，一笼烽火报平安。灯前妓乐留宾宴，雪后山河出猎看。珍重新诗远相寄，风情不似四登坛。,
奉送家兄归王屋山隐居二首,刘禹锡,洛阳天坛上，依稀似玉京。夜分先见日，月静远闻笙。云路将鸡犬，丹台有姓名。古来成道者，兄弟亦同行。春来山事好，归去亦逍遥。水净苔莎色，露香芝朮苗。登台吸瑞景，飞步翼神飙。愿荐埙篪曲，相将学玉箫。,
酬思黯见示小饮四韵,刘禹锡,抛却人间第一官，俗情惊怪我方安。兵符相印无心恋，洛水嵩云恣意看。三足鼎中知味久，百寻竿上掷身难。追呼故旧连宵饮，直到天明兴未阑。,
病中一二禅客见问，因以谢之,刘禹锡,劳动诸贤者，同来问病夫。添炉烹雀舌，洒水净龙须。身是芭蕉喻，行须筇竹扶。医王有妙药，能乞一丸无。,
赠澧州高大夫司马霞寓,刘禹锡,前年牧锦城，马蹋血泥行。千里追戎首，三军许勇名。残兵疑鹤唳，空垒辩乌声。一误云中级，南游湘水清。,
德宗神武孝文皇帝挽歌二首,刘禹锡,出震清多难，乘时播大钧。操弦调六气，挥翰动三辰。运偶升天日，哀深率土人。瑶池无辙迹，谁见属车尘。凤翣拥铭旌，威迟异吉行。汉仪陈秘器，楚挽咽繁声。驻綍辞清庙，凝笳背直城。唯应留内传，知是向蓬瀛。,
答白刑部闻新蝉,刘禹锡,蝉声未发前，已自感流年。一入凄凉耳，如闻断续弦。晴清依露叶，晚急畏霞天。何事秋卿咏，逢时亦悄然。,
杂曲歌辞·宜城歌,刘禹锡,野水绕空城，行尘起孤驿。花台侧生树，石碣阳镌额。靡靡度行人，温风吹宿麦。,
和武中丞秋日寄怀简诸僚故,刘禹锡,退朝还公府，骑吹息繁阴。吏散秋庭寂，乌啼烟树深。威生奉白简，道胜外华簪。风物清远目，功名怀寸阴。云衢念前侣，彩翰写冲襟。凉菊照幽径，败荷攒碧浔。感时江海思，报国松筠心。空愧寿陵步，芳尘何处寻。,
和令狐相公春日寻花有怀白侍郎阁老,刘禹锡,芳菲满雍州，鸾凤许同游。花径须深入，时光不少留。色鲜由树嫩，枝亚为房稠。静对仍持酒，高看特上楼。晴宜连夜赏，雨便一年休。共忆秋官处，馀霞曲水头。,
题寿安甘棠馆二首,刘禹锡,公馆似仙家，池清竹径斜。山禽忽惊起，冲落半岩花。门前洛阳道，门里桃花路。尘土与烟霞，其间十馀步。,
始发鄂渚寄表臣二首,刘禹锡,祖帐管弦绝，客帆西风生。回车已不见，犹听马嘶声。晓发柳林戍，遥城闻五鼓。忆与故人眠，此时犹晤语。,
送蕲州李郎中赴任,刘禹锡,楚关蕲水路非赊，东望云山日夕佳。薤叶照人呈夏簟，松花满碗试新茶。楼中饮兴因明月，江上诗情为晚霞。北地交亲长引领，早将玄鬓到京华。,
崔元受少府自贬所还，遗山姜花，以诗答之,刘禹锡,故人博罗尉，遗我山姜花。采从碧海上，来自谪仙家。云涛润孤根，阴火照晨葩。静摇扶桑日，艳对瀛洲霞。世人爱芳辛，搴撷忘幽遐。传名入帝里，飞驿辞天涯。王济本尚味，石崇方斗奢。雕盘多不识，绮席乃增华。驿马损筋骨，贵人滋齿牙。顾予藜藿士，持此重咨嗟。,
裴祭酒尚书见示春归城南青松坞别墅寄王左丞,刘禹锡,早宦阅人事，晚怀生道机。时从学省出，独望郊园归。野彴度春水，山花映岩扉。石头解金章，林下步绿薇。青松郁成坞，修竹盈尺围。吟风起天籁，蔽日无炎威。危径盘羊肠，连甍耸翚飞。幽谷响樵斧，澄潭环钓矶。因高见帝城，冠盖扬光辉。白云难持寄，清韵投所希。二公如长离，比翼翔太微。含情谢林壑，酬赠骈珠玑。顾予久郎潜，愁寂对芳菲。一闻丘中趣，再抚黄金徽。,
白太守行,刘禹锡,闻有白太守，抛官归旧谿。苏州十万户，尽作婴儿啼。太守驻行舟，阊门草萋萋。挥袂谢啼者，依然两眉低。朱户非不崇，我心如重狴。华池非不清，意在寥廓栖。夸者窃所怪，贤者默思齐。我为太守行，题在隐起珪。,
早夏郡中书事,刘禹锡,水禽渡残月，飞雨洒高城。华堂对嘉树，帘庑含晓清。拂镜整危冠，振衣步前楹。将吏俨成列，簿书纷来萦。言下辨曲直，笔端破交争。虚怀询病苦，怀律操剽轻。阍吏告无事，归来解簪缨。高帘覆朱阁，忽尔闻调笙。,
和乐天洛城春齐梁体八韵,刘禹锡,帝城宜春入，游人喜意长。草生季伦谷，花出莫愁坊。断云发山色，轻风漾水光。楼前戏马地，树下斗鸡场。白头自为侣，绿酒亦满觞。潘园观种植，谢墅阅池塘。至闲似隐逸，过老不悲伤。相问焉功德，银黄游故乡。,
和郴州杨侍郎玩郡斋紫薇花十四韵,刘禹锡,几年丹霄上，出入金华省。暂别万年枝，看花桂阳岭。南方足奇树，公府成佳境。绿阴交广除，明艳透萧屏。雨馀人吏散，燕语帘栊静。懿此含晓芳，翛然忘簿领。紫茸垂组缕，金缕攒锋颖。露溽暗传香，风轻徐就影。苒弱多意思，从容占光景。得地在侯家，移根近仙井。开尊好凝睇，倚瑟仍回颈。游蜂驻彩冠，舞鹤迷烟顶。兴生红药后，爱与甘棠并。不学夭桃姿，浮荣在俄顷。,
酬留守牛相公宫城早秋寓言见寄,刘禹锡,晓月映宫树，秋光起天津。凉风稍动叶，宿露未生尘。星气尚芳丽，旷望感心神。挥毫成逸韵，开閤迟来宾。摆去将相印，渐为逍遥身。如招后房宴，却要白头人。,
和令狐相公初归京国赋诗言怀,刘禹锡,凌云羽翮掞天才，扬历中枢与外台。相印昔辞东阁去，将星还拱北辰来。殿庭捧日彯缨入，阁道看山曳履回。口不言功心自适，吟诗酿酒待花开。,
福先寺雪中酬别乐天,刘禹锡,龙门宾客会龙宫，东去旌旗驻上东。二八笙歌云幕下，三千世界雪花中。离堂未暗排红烛，别曲含凄飏晚风。才子从今一分散，便将诗咏向吴侬。,
和白侍郎送令狐相公镇太原,刘禹锡,十万天兵貂锦衣，晋城风日斗生辉。行台仆射深恩重，从事中郎旧路归。叠鼓蹙成汾水浪，闪旗惊断塞鸿飞。边庭自此无烽火，拥节还来坐紫微。,
杂曲歌辞·抛球乐,刘禹锡,五彩绣团团，登君玳瑁筵。最宜红烛下，偏称落花前。上客如先起，应须赠一船。春早见花枝，朝朝恨发迟。及看花落后，却忆未开时。幸有抛球乐，一杯君莫辞。,
乐天寄重和晚达冬青一篇，因成再答,刘禹锡,风云变化饶年少，光景蹉跎属老夫。秋隼得时凌汗漫，寒龟饮气受泥涂。东隅有失谁能免，北叟之言岂便无。振臂犹堪呼一掷，争知掌下不成卢。,
和杨师皋给事伤小姬英英,刘禹锡,见学胡琴见艺成，今朝追想几伤情。撚弦花下呈新曲。放拨灯前谢改名。但是好花皆易落，从来尤物不长生。鸾台夜直衣衾冷，云雨无因入禁城。,
楼上,刘禹锡,江上楼高二十梯，梯梯登遍与云齐。人从别浦经年去，天向平芜尽处低。,
酬乐天见贻贺金紫之什,刘禹锡,久学文章含白凤，却因政事赐金鱼。郡人未识闻谣咏，天子知名与诏书。珍重贺诗呈锦绣，愿言归计并园庐。旧来词客多无位，金紫同游谁得如。,
和乐天柘枝,刘禹锡,柘枝本出楚王家，玉面添娇舞态奢。松鬓改梳鸾凤髻，新衫别织斗鸡纱。鼓催残拍腰身软，汗透罗衣雨点花。画筵曲罢辞归去，便随王母上烟霞。,
酬令狐留守巡内至集贤院见寄,刘禹锡,仙院文房隔旧宫，当时盛事尽成空。墨池半在颓垣下，书带犹生蔓草中。巡内因经九重苑，裁诗又继二南风。为兄手写殷勤句，遍历三台各一通。,
酬乐天衫酒见寄,刘禹锡,酒法众传吴米好，舞衣偏尚越罗轻。动摇浮蚁香浓甚，装束轻鸿意态生。阅曲定知能自适，举杯应叹不同倾。终朝相忆终年别，对景临风无限情。,
自左冯归洛下酬乐天兼呈裴令公,刘禹锡,新恩通籍在龙楼，分务神都近旧丘。自有园公紫芝侣，仍追少傅赤松游。华林霜叶红霞晚，伊水晴光碧玉秋。更接东山文酒会，始知江左未风流。,
送赵中丞自司金郎转官参山南令狐仆射幕府,刘禹锡,绿树满褒斜，西南蜀路赊。驿门临白草，县道入黄花。相府开油幕，门生逐绛纱。行看布政后，还从入京华。,
洛中送崔司业使君扶侍赴唐州,刘禹锡,绿野芳城路，残春柳絮飞。风鸣骕骦马，日照老莱衣。洛苑鱼书至，江村雁户归。相思望淮水，双鲤不应稀。,
酬乐天偶题酒瓮见寄,刘禹锡,从君勇断抛名后，世路荣枯见几回。门外红尘人自走，瓮头清酒我初开。三冬学任胸中有，万户侯须骨上来。何幸相招同醉处，洛阳城里好池台。,
送李友路秀才赴举,刘禹锡,谁怜相门子，不语望秋山。生长绮纨内，辛勤笔砚间。荣亲在名字，好学弃官班。伫俟明年桂，高堂开笑颜。,
送从弟郎中赴浙西,刘禹锡,衔命出尚书，新恩换使车。汉庭无右者，梁苑重归欤。又食建业水，曾依京口居。共经何限事，宾主两如初。,
和乐天洛下雪中宴集寄汴州李尚书,刘禹锡,洛城无事足杯盘，风雪相和岁欲阑。树上因依见寒鸟，坐中收拾尽闲官。笙歌要请频何爽，笑语忘机拙更欢。遥想兔园今日会，琼林满眼映旂竿。,
八月十五日夜玩月,刘禹锡,天将今夜月，一遍洗寰瀛。暑退九霄净，秋澄万景清。星辰让光彩，风露发晶英。能变人间世，翛然是玉京。,
马大夫见示浙西王侍御赠答诗因命同作,刘禹锡,忆逐羊车凡几时，今来旧府统戎师。象筵照室会词客，铜鼓临轩舞海夷，百越酋豪称故吏，十洲风景助新诗。秣陵从事何年别，一见琼章如素期。,
秋日送客至潜水驿,刘禹锡,候吏立沙际，田家连竹溪。枫林社日鼓，茅屋午时鸡。鹊噪晚禾地，蝶飞秋草畦。驿楼宫树近，疲马再三嘶。,
酬国子崔博士立之见寄,刘禹锡,健笔高科早绝伦，后来无不揖芳尘。遍看今日乘轩客，多是昔年呈卷人。胄子执经瞻讲坐，郎官共食接华茵。烦君远寄相思曲，慰问天南一逐臣。,
城东闲游,刘禹锡,借问池台主，多居要路津。千金买绝境，永日属闲人。竹径萦纡入，花林委曲巡。斜阳众客散，空锁一园春。,
岁杪将发楚州呈乐天,刘禹锡,楚泽雪初霁，楚城春欲归。清淮变寒色，远树含清晖。原野已多思，风霜潜减威。与君同旅雁，北向刷毛衣。,
终南秋雪,刘禹锡,南岭见秋雪，千门生早寒。闲时驻马望，高处卷帘看。雾散琼枝出，日斜铅粉残。偏宜曲江上，倒影入清澜。,
柳絮,刘禹锡,飘飏南陌起东邻，漠漠濛濛暗度春。花巷暖随轻舞蝶，玉楼晴拂艳妆人。萦回谢女题诗笔，点缀陶公漉酒巾。何处好风偏似雪，隋河堤上古江津。,
秋夕不寐寄乐天,刘禹锡,洞户夜帘卷，华堂秋簟清。萤飞过池影，蛩思绕阶声。老枕知将雨，高窗报欲明。何人谙此景，远问白先生。,
酬喜相遇同州与乐天替代,刘禹锡,旧托松心契，新交竹使符。行年同甲子，筋力羡丁夫。别后诗成帙，携来酒满壶。今朝停五马，不独为罗敷。,
闲坐忆乐天以诗问酒熟未,刘禹锡,案头开缥帙，肘后检青囊。唯有达生理，应无治老方。减书存眼力，省事养心王。君酒何时熟，相携入醉乡。,
酬乐天感秋凉见寄,刘禹锡,庭晚初辨色，林秋微有声。槿衰犹强笑，莲迥却多情。檐燕归心动，鞲鹰俊气生。闲人占闲景，酒熟且同倾。,
早秋雨后寄乐天,刘禹锡,夜云起河汉，朝雨洒高林。梧叶先风落，草虫迎湿吟。簟凉扇恩薄，室静琴思深。且喜炎前别，安能怀寸阴。,
和李相公初归平泉过龙门南岭遥望山居即事,刘禹锡,暂别明庭去，初随优诏还。曾为鹏鸟赋，喜过凿龙山。新墅烟火起，野程泉石间。岩廊人望在，只得片时闲。,
敬酬微公见寄二首,刘禹锡,凄凉沃州僧，憔悴柴桑宰。别来二十年，唯馀两心在。越江千里镜，越岭四时雪。中有逍遥人，夜深观水月。,
别苏州二首,刘禹锡,三载为吴郡，临岐祖帐开。虽非谢桀黠，且为一裴回。流水阊门外，秋风吹柳条。从来送客处，今日自魂销。,
九日登高,刘禹锡,世路山河险，君门烟雾深。年年上高处，未省不伤心。,
魏宫词二首,刘禹锡,日晚长秋帘外报，望陵歌舞在明朝。添炉欲爇熏衣麝，忆得分时不忍烧。日映西陵松柏枝，下台相顾一相思。朝来乐府长歌曲，唱著君王自作词。,
秋晚题湖城驿池上亭,刘禹锡,秋次池上馆，林塘照南荣。尘衣纷未解，幽思浩已盈。风莲坠故萼，露菊含晚英。恨为一夕客，愁听晨鸡鸣。,
读张曲江集作,刘禹锡,圣言贵忠恕，至道重观身。法在何所恨，色相斯为仁。良时难久恃，阴谪岂无因。寂寞韶阳庙，魂归不见人。,
送慧则法师归上都因呈广宣上人,刘禹锡,昨日东林看讲时，都人象马蹋琉璃。雪山童子应前世，金粟如来是本师。一锡言归九城路，三衣曾拂万年枝。休公久别如相问，楚客逢秋心更悲。,
卧病闻常山旋师，策勋宥过，王泽大洽，因寄,刘禹锡,寂寂重寂寂，病夫卧秋斋。夜蛩思幽壁，槁叶鸣空阶。南国异气候，火旻尚昏霾。瘴烟跕飞羽，沴气伤百骸。昨闻凯歌旋，饮至酒如淮。无战陋丹水，垂仁轻槁街。清庙既策勋，圆丘俟燔柴。车书一以混，幽远靡不怀。逐客憔悴久，故乡云雨乖。禽鱼各有化，予欲问齐谐。,
望衡山,刘禹锡,东南倚盖卑，维岳资柱石。前当祝融居，上拂朱鸟翮。青冥结精气，磅礴宣地脉。还闻肤寸阴，能致弥天泽。,
窦朗州见示与澧州元郎中早秋赠答命同作,刘禹锡,邻境诸侯同舍郎，芷江兰浦恨无梁。秋风门外旌旗动，晓露庭中橘柚香。玉簟微凉宜白昼，金笳入暮应清商，骚人昨夜闻鶗鴂，不叹流年惜众芳。,
松滋渡望峡中,刘禹锡,渡头轻雨洒寒梅，云际溶溶雪水来。梦渚草长迷楚望，夷陵土黑有秦灰。巴人泪应猿声落，蜀客船从鸟道回。十二碧峰何处所，永安宫外是荒台。,
秋江早发,刘禹锡,轻阴迎晓日，霞霁秋江明。草树含远思，襟杯有馀清。凝睇万象起，朗吟孤愤平。渚鸿未矫翼，而我已遐征。因思市朝人，方听晨鸡鸣。昏昏恋衾枕，安见元气英。纳爽耳目变，玩奇筋骨轻。沧洲有奇趣，浩然吾将行。,
谢寺双桧,刘禹锡,双桧苍然古貌奇，含烟吐雾郁参差。晚依禅客当金殿，初对将军映画旗。龙象界中成宝盖，鸳鸯瓦上出高枝。长明灯是前朝焰，曾照青青年少时。,
乐天寄洛下新诗，兼喜微之欲到，因以抒怀也,刘禹锡,松间风未起，万叶不自吟。池上月未来，清辉同夕阴。宫徵不独运，埙篪自相寻。一从别乐天，诗思日已沉。吟君洛中作，精绝百炼金。乃知孤鹤情，月露为知音。微之从东来，威凤鸣归林。羡君先相见，一豁平生心。,
洛中早春赠乐天,刘禹锡,漠漠复霭霭，半晴将半阴。春来自何处，无迹日以深。韶嫩冰后木，轻盈烟际林。藤生欲有托，柳弱不自任。花意已含蓄，鸟言尚沉吟。期君当此时，与我恣追寻。翻愁烂熳后，春暮却伤心。,
酬乐天闻新蝉见赠,刘禹锡,碧树鸣蝉后，烟云改容光。瑟然引秋气，芳草日夜黄。夹道喧古槐，临池思垂杨。离人下忆泪，志士激刚肠。昔闻阻山川，今听同匡床。人情便所遇，音韵岂殊常。因之比笙竽，送我游醉乡。,
和严给事闻唐昌观玉蕊花下有游仙二绝,刘禹锡,玉女来看玉蕊花，异香先引七香车。攀枝弄雪时回顾，惊怪人间日易斜。雪蕊琼丝满院春，衣轻步步不生尘。君平帘下徒相问，长伴吹箫别有人。,
春日寄杨八唐州二首,刘禹锡,淮西春草长，淮水逶迤光。燕入新村落，人耕旧战场。可怜行春守，立马看斜桑。漠漠淮上春，莠苗生故垒。梨花方城路，荻笋萧陂水。高斋有谪仙，坐啸清风起。,
更衣曲,刘禹锡,博山炯炯吐香雾，红烛引至更衣处。夜如何其夜漫漫，邻鸡未鸣寒雁度。庭前雪压松桂丛，廊下点点悬纱笼。满堂醉客争笑语，嘈囋琵琶青幕中。,
同白二十二赠王山人,刘禹锡,爱名之世忘名客，多事之时无事身。古老相传见来久，岁年虽变貌常新。飞章上达三清路，受箓平交五岳神。笑听咚咚朝暮鼓，只能催得市朝人。,
酬郓州令狐相公官舍言怀见寄兼呈乐天,刘禹锡,词人各在一涯居，声味虽同迹自疏。佳句传因多好事，尽题稀为不便书。已通戎略逢黄石，仍占星文耀碧虚。闻说朝天在来岁，霸陵春色待行车。,
酬乐天见寄,刘禹锡,元君后辈先零落，崔相同年不少留。华屋坐来能几日，夜台归去便千秋。背时犹自居三品，得老终须卜一丘。若使吾徒还早达，亦应箫鼓入松楸。,
题于家公主旧宅,刘禹锡,树绕荒台叶满池，箫声一绝草虫悲。邻家犹学宫人髻，园客争偷御果枝。马埒蓬蒿藏狡兔，凤楼烟雨啸愁鸱。何郎独在无恩泽，不似当初傅粉时。,
乐天见示伤微之敦诗，晦叔三君子皆有深分，,刘禹锡,吟君叹逝双绝句，使我伤怀奏短歌。世上空惊故人少，集中惟觉祭文多。芳林新叶催陈叶，流水前波让后波。万古到今同此恨，闻琴泪尽欲如何。,友情诗，哲理诗
和乐天题真娘墓,刘禹锡,薝卜林中黄土堆，罗襦绣黛已成灰。芳魂虽死人不怕，蔓草逢春花自开。幡盖向风疑舞袖，镜灯临晓似妆台。吴王娇女坟相近，一片行云应往来。,
客有话汴州新政书事寄令狐相公,刘禹锡,天下咽喉今大宁，军城喜气彻青冥。庭前剑戟朝迎日，笔底文章夜应星。三省壁中题姓字，万人头上见仪形。汴州忽复承平事，正月看灯户不扃。,
令狐相公自天平移镇太原以诗申贺,刘禹锡,北都留守将天兵，出入香街宿禁扃。鼙鼓夜闻惊朔雁，旌旗晓动拂参星。孔璋旧檄家家有，叔度新歌处处听。夷落遥知真汉相，争来屈膝看仪刑。,
边风行,刘禹锡,边马萧萧鸣，边风满碛生。暗添弓箭力，斗上鼓鼙声。袭月寒晕起，吹云阴阵成。将军占气候，出号夜翻营。,
送太常萧博士弃官归养赴东都,刘禹锡,兄弟尽鸳鸾，归心切问安。贪荣五彩服，遂挂两梁冠。侍膳曾调鼎，循陔更握兰。从今别君后，长忆德星看。,
发华州留别张侍御,刘禹锡,束简下延阁，买符驱短辕。同人惜分袂，结念醉芳樽。切切别弦急，萧萧征骑烦。临岐无限意，相视却忘言。,
送元上人归稽亭,刘禹锡,重叠稽亭路，山僧归独行。远峰斜日影，本寺旧钟声。徒侣问新事，烟云怆别情。应夸乞食处，踏遍凤凰城。,
赠别君素上人诗,刘禹锡,穷巷唯秋草，高僧独扣门。相欢如旧识，问法到无言。水为风生浪，珠非尘可昏。悟来皆是道，此别不销魂。,
和牛相公游南庄醉后寓言戏赠乐天兼见示,刘禹锡,城外园林初夏天，就中野趣在西偏。蔷薇乱发多临水，鸂鶒双游不避船。水底远山云似雪，桥边平岸草如烟。白家唯有杯觞兴，欲把头盘打少年。,
赠别约师,刘禹锡,师逢吴兴守，相伴住禅扃。春雨同栽树，秋灯对讲经。庐山曾结社，桂水远扬舲。话旧还惆怅，天南望柳星。,
秋日过鸿举法师寺院，便送归江陵,刘禹锡,看画长廊遍，寻僧一径幽。小池兼鹤净，古木带蝉秋。客至茶烟起，禽归讲席收。浮杯明日去，相望水悠悠。,
春日退朝,刘禹锡,紫陌夜来雨，南山朝下看。戟枝迎日动，阁影助松寒。瑞气转绡縠，游光泛波澜。御沟新柳色，处处拂归鞍。,
寄杨八拾遗,刘禹锡,闻君前日独庭争，汉帝偏知白马生。忽领簿书游太学，宁劳侍从厌承明。洛阳本自宜才子，海内而今有直声。为谢同僚老博士，范云来岁即公卿。,
"酬窦员外郡斋宴客,偶命柘枝因见寄，兼呈张",刘禹锡,分忧余刃又从公，白羽胡床啸咏中。彩笔谕戎矜倚马，华堂留客看惊鸿。渚宫油幕方高步，澧浦甘棠有几丛。若问骚人何处所，门临寒水落江枫。,
分司东都蒙襄阳李司徒相公书问因以奉寄,刘禹锡,早忝金马客，晚为商洛翁。知名四海内，多病一生中。举世往还尽，何人心事同。几时登岘首，恃旧揖三公。,
寄朗州温右史曹长,刘禹锡,暂别瑶墀鸳鹭行，彩旗双引到沅湘。城边流水桃花过，帘外春风杜若香。史笔枉将书纸尾，朝缨不称濯沧浪。云台公业家声在，征诏何时出建章。,
酬杨司业巨源见寄,刘禹锡,辟雍流水近灵台，中有诗篇绝世才。渤海归人将集去，梨园弟子请词来。琼枝未识魂空断，宝匣初临手自开。莫道专城管云雨，其如心似不然灰。,
为郎分司寄上都同舍,刘禹锡,籍通金马门，家在铜驼陌。省闼昼无尘，宫树朝凝碧。荒街浅深辙，古渡潺湲石。唯有嵩丘云，堪夸早朝客。,
登陕州北楼却忆京师亲友,刘禹锡,独上百尺楼，目穷思亦愁。初日遍露草，野田荒悠悠。尘息长道白，林清宿烟收。回首云深处，永怀乡旧游。,
闻董评事疾因以书赠,刘禹锡,繁露传家学，青莲译梵书。火风乖四大，文字废三馀。欹枕昼眠静，折巾秋鬓疏。武皇思视草，谁许茂陵居。,
咏庭梅寄人,刘禹锡,早花常犯寒，繁实常苦酸。何事上春日，坐令芳意阑。夭桃定相笑，游妓肯回看。君问调金鼎，方知正味难。,
请告东归发灞桥却寄诸僚友,刘禹锡,征徒出灞涘，回首伤如何。故人云雨散，满目山川多。行车无停轨，流景同迅波。前欢渐成昔，感叹益劳歌。,
和裴相公寄白侍郎求双鹤,刘禹锡,皎皎华亭鹤，来随太守船。青云意长在，沧海别经年。留滞清洛苑，裴回明月天。何如凤池上，双舞入祥烟。,
和乐天早寒,刘禹锡,雨引苔侵壁，风驱叶拥阶。久留闲客话，宿请老僧斋。酒瓮新陈接，书签次第排。翛然自有处，摇落不伤怀。,
赠眼医婆罗门僧,刘禹锡,三秋伤望眼，终日哭途穷。两目今先暗，中年似老翁。看朱渐成碧，羞日不禁风。师有金篦术，如何为发蒙。,
海门潮别浩初师,刘禹锡,前日过萧寺，看师上讲筵。都上礼白足，施者散金钱。方便无非教，经行不废禅。还知习居士，发论侍弥天。,
杂曲歌辞·荆州乐二首,刘禹锡,渚宫杨柳暗，麦城朝雉飞。可怜踏青伴，乘暖著轻衣。今日好南风，商旅相催发。沙头樯竿上，始见春江阔。,
秋中暑退赠乐天,刘禹锡,暑服宜秋著，清琴入夜弹。人情皆向菊，风意欲摧兰。岁稔贫心泰，天凉病体安。相逢取次第，却甚少年欢。,
秋晚新晴夜月如练有怀乐天,刘禹锡,雨歇晚霞明，风调夜景清。月高微晕散，云薄细鳞生。露草百虫思，秋林千叶声。相望一步地，脉脉万重情。,
新秋对月寄乐天,刘禹锡,月露发光彩，此时方见秋。夜凉金气应，天静火星流。蛩响偏依井，萤飞直过楼。相知尽白首，清景复追游。,
酬乐天小台晚坐见忆,刘禹锡,小台堪远望，独上清秋时。有酒无人劝，看山只自知。幽禽啭新竹，孤莲落静池。高门勿遽掩，好客无前期。,
和乐天烧药不成命酒独醉,刘禹锡,九转欲成就，百神应主持。婴啼鼎上去，老貌镜前悲。却顾空丹灶，回心向酒卮。醺然耳热后，暂似少年时。,
元日乐天见过因举酒为贺,刘禹锡,渐入有年数，喜逢新岁来。震方天籁动，寅位帝车回。门巷扫残雪，林园惊早梅。与君同甲子，寿酒让先杯。,
庭竹,刘禹锡,露涤铅粉节，风摇青玉枝。依依似君子，无地不相宜。,
古词二首,刘禹锡,轩后初冠冕，前旒为蔽明。安知从复道，然后见人情。簿领乃俗士，清谈信古风。吾观苏令绰，朱墨一何工。,
葡萄歌,刘禹锡,野田生葡萄，缠绕一枝高。移来碧墀下，张王日日高。分岐浩繁缛，修蔓蟠诘曲。扬翘向庭柯，意思如有属。为之立长檠，布濩当轩绿。米液溉其根，理疏看渗漉。繁葩组绶结，悬实珠玑蹙。马乳带轻霜，龙鳞曜初旭。有客汾阴至，临堂瞪双目。自言我晋人，种此如种玉。酿之成美酒，令人饮不足。为君持一斗，往取凉州牧。,
寻汪道士不遇,刘禹锡,仙子东南秀，泠然善驭风。笙歌五云里，天地一壶中。受箓金华洞，焚香玉帝宫。我来君闭户，应是向崆峒。,
"西州李尚书知愚与元武昌有旧,远示二篇吟之",刘禹锡,如何赠琴日，已是绝弦时。无复双金报，空馀挂剑悲。宝匣从此闲，朱弦谁复调。只应随玉树，同向土中销。,
题招隐寺,刘禹锡,隐士遗尘在，高僧精舍开。地形临渚断，江势触山回。楚野花多思，南禽声例哀。殷勤最高顶，闲即望乡来。,
送华阴尉张苕赴邕府使幕,刘禹锡,昔忝南宫郎，往来东观频。尝披燕公传，耸若窥三辰。翊圣崇国本，像贤正朝伦。高视缅今古，清风夐无邻。兰锜照通衢，一家十朱轮。酂国嗣侯绝，韦卿世业贫。夫子承大名，少年振芳尘。青袍仙掌下，矫首凌烟旻。公冶本非罪，潘郎一为民。风霜苦摇落，坚白无缁磷。一旦逢良时，天光烛幽沦。重为长裾客，佐彼观风臣。分野穷禹画，人烟过虞巡。不言此行远，所乐相知新。雨起巫山阳，鸟鸣湘水滨。离筵出苍莽，别曲多悲辛。今朝一杯酒，明日千里人。从此孤舟去，悠悠天海春。,
洛中送杨处厚入关便游蜀,刘禹锡,洛阳秋日正凄凄，君去西秦更向西。旧学三冬今转富，曾伤六翮养初齐。王城晓入窥丹凤，蜀路晴来见碧鸡。早识卧龙应有分，不妨从此蹑丹梯。,
送周使君罢渝州归郢州别墅,刘禹锡,君思郢上吟归去，故自渝南掷郡章。野戍岸边留画舸，绿萝阴下到山庄。池荷雨后衣香起，庭草春深绶带长。只恐鸣驺催上道，不容待得晚菘尝。,
送唐舍人出镇闽中,刘禹锡,暂辞鸳鹭出蓬瀛，忽拥貔貅镇粤城。闽岭夏云迎皂盖，建溪秋树映红旌。山川远地由来好，富贵当年别有情。了却人间婚嫁事，复归朝右作公卿。,
送李中丞赴楚州,刘禹锡,缇骑朱旗入楚城，士林皆贺振家声。儿童但喜迎宾守，故吏犹应记姓名。万顷水田连郭秀，四时烟月映淮清。忆君初得昆山玉，同向扬州携手行。,
送景玄师东归,刘禹锡,东林寺里一沙弥，心爱当时才子诗。山下偶随流水出，秋来却赴白云期。滩头蹑屐挑沙菜，路上停舟读古碑。想到旧房抛锡杖，小松应有过檐枝。,
汉寿城春望,刘禹锡,汉寿城边野草春，荒祠古墓对荆榛。田中牧竖烧刍狗，陌上行人看石麟。华表半空经霹雳，碑文才见满埃尘。不知何日东瀛变，此地还成要路津。,怀古诗
与歌者何戡,刘禹锡,二十馀年别帝京，重闻天乐不胜情。旧人唯有何戡在，更与殷勤唱渭城。,
衢州徐员外使君遗以缟纻兼竹书箱，因成一篇,刘禹锡,烂柯山下旧仙郎，列宿来添婺女光。远放歌声分白纻，知传家学与青箱。水朝沧海何时去，兰在幽林亦自芳。闻说天台有遗爱，人将琪树比甘棠。,
寄杨八寿州,刘禹锡,风猎红旗入寿春，满城歌舞向朱轮。八公山下清淮水，千骑尘中白面人。桂岭雨馀多鹤迹，茗园晴望似龙鳞。圣朝方用敢言者，次第应须旧谏臣。,
冬夜宴河中李相公中堂命筝歌送酒,刘禹锡,朗朗鹍鸡弦，华堂夜多思。帘外雪已深，座中人半醉。翠蛾发清响，曲尽有馀意。酌我莫忧狂，老来无逸气。,
洛中寺北楼见贺监草书题诗,刘禹锡,高楼贺监昔曾登，壁上笔踪龙虎腾。中国书流尚皇象，北朝文士重徐陵。偶因独见空惊目，恨不同时便伏膺。唯恐尘埃转磨灭，再三珍重嘱山僧。,
谪居悼往二首,刘禹锡,邑邑何邑邑，长沙地卑湿。楼上见春多，花前恨风急。猿愁肠断叫，鹤病翘趾立。牛衣独自眠，谁哀仲卿泣。郁郁何郁郁，长安远如日。终日念乡关，燕来鸿复还。潘岳岁寒思，屈平憔悴颜。殷勤望归路，无雨即登山。,
赠东岳张炼师,刘禹锡,东岳真人张炼师，高情雅淡世间稀。堪为列女书青简，久事元君住翠微。金缕机中抛锦字，玉清台上著霓衣。云衢不要吹箫伴，只拟乘鸾独自飞。,
和乐天秋凉闲卧,刘禹锡,暑退人体轻，雨馀天色改。荷珠贯索断，竹粉残妆在。高僧扫室请，逸客登楼待。槐柳渐萧疏，闲门少光彩。,
海阳十咏·吏隐亭,刘禹锡,结构得奇势，朱门交碧浔。外来始一望，写尽平生心。日轩漾波影，月砌镂松阴。几度欲归去，回眸情更深。,
海阳十咏·棼丝瀑,刘禹锡,飞流透嵌隙，喷洒如丝棼。含晕迎初旭，翻光破夕曛。馀波绕石去，碎响隔溪闻。却望琼沙际，逶迤见脉分。,
海阳十咏·双溪,刘禹锡,流水绕双岛，碧溪相并深。浮花拥曲处，远影落中心。闲鹭久独立，曝龟惊复沉。蘋风有时起，满谷箫韶音。,
海阳十咏·月窟,刘禹锡,溅溅漱幽石，注入团圆处。有如常满杯，承彼清夜露。岩曲月斜照，林寒春晚煦。游人不敢触，恐有蛟龙护。,
白舍人曹长寄新诗，有游宴之盛，因以戏酬,刘禹锡,苏州刺史例能诗，西掖今来替左司。二八城门开道路，五千兵马引旌旗。水通山寺笙歌去，骑过虹桥剑戟随。若共吴王斗百草，不如应是欠西施。,
始至云安，寄兵部韩侍郎中书白舍人二公，近,刘禹锡,天外巴子国，山头白帝城。波清蜀栜尽，云散楚台倾。迅濑下哮吼，两岸势争衡。阴风鬼神过，暴雨蛟龙生。硖断见孤邑，江流照飞甍。蛮军击严鼓，笮马引双旌。望阙遥拜舞，分庭备将迎。铜符一以合，文墨纷来萦。暮色四山起，愁猿数处声。重关群吏散，静室寒灯明。故人青霞意，飞舞集蓬瀛。昔曾在池籞，应知鱼鸟情。,
和乐天送鹤上裴相公别鹤之作,刘禹锡,昨日看成送鹤诗，高笼提出白云司。朱门乍入应迷路，玉树容栖莫拣枝。双舞庭中花落处，数声池上月明时。三山碧海不归去，且向人间呈羽仪。,
题集贤阁,刘禹锡,凤池西畔图书府，玉树玲珑景气闲。长听馀风送天乐，时登高阁望人寰。青山云绕栏干外，紫殿香来步武间。曾是先贤翔集地，每看壁记一惭颜。,
和留守令狐相公答白宾客,刘禹锡,麦陇和风吹树枝，商山逸客出关时。身无拘束起长晚，路足交亲行自迟。官拂象筵终日待，私将鸡黍几人期。君来不用飞书报，万户先从纸贵知。,
百舌吟,刘禹锡,晓星寥落春云低，初闻百舌间关啼。花树满空迷处所，摇动繁英坠红雨。笙簧百啭音韵多，黄鹂吞声燕无语。东方朝日迟迟升，迎风弄景如自矜。数声不尽又飞去，何许相逢绿杨路。绵蛮宛转似娱人，一心百舌何纷纷。酡颜侠少停歌听，坠珥妖姬和睡闻。可怜光景何时尽，谁能低回避鹰隼。廷尉张罗自不关，潘郎挟弹无情损。天生羽族尔何微，舌端万变乘春晖。南方朱鸟一朝见，索漠无言蒿下飞。,
赴苏州酬别乐天,刘禹锡,吴郡鱼书下紫宸，长安厩吏送朱轮。二南风化承遗爱，八咏声名蹑后尘。梁氏夫妻为寄客，陆家兄弟是州民。江城春日追游处，共忆东归旧主人。,
赠刘景擢第,刘禹锡,湘中才子是刘郎，望在长沙住桂阳。昨日鸿都新上第，五陵年少让清光。,
乐天寄忆旧游，因作报白君以答,刘禹锡,报白君，别来已渡江南春。江南春色何处好，燕子双飞故官道。春城三百七十桥，夹岸朱楼隔柳条。丫头小儿荡画桨，长袂女郎簪翠翘。郡斋北轩卷罗幕，碧池逶迤绕画阁。池边绿竹桃李花，花下舞筵铺彩霞。吴娃足情言语黠，越客有酒巾冠斜。坐中皆言白太守，不负风光向杯酒。酒酣襞笺飞逸韵，至今传在人人口。报白君，相思空望嵩丘云。其奈钱塘苏小小，忆君泪点石榴裙。,
和牛相公南溪醉歌见寄,刘禹锡,脱屣将相守冲谦，唯于山水独不廉。枕伊背洛得胜地，鸣皋少室来轩檐。相形面势默指画，言下变化随顾瞻。清池曲榭人所致，野趣幽芳天与添。有时转入潭岛间，珍木如幄藤为帘。忽然便有江湖思，沙砾平浅草纤纤。怪石钓出太湖底，珠树移自天台尖。崇兰迎风绿泛艳，坼莲含露红襜。ā修廊架空远岫入，弱柳覆槛流波沾。渚蒲抽芽剑脊动，岸荻迸笋锥头铦。携觞命侣极永日。此会虽数心无厌。人皆置庄身不到，富贵难与逍遥兼。唯公出处得自在，决就放旷辞炎炎。座宾尽欢恣谈谑，愧我掉头还奋髯。能令商於多病客，亦觉自适非沉潜。,
令狐相公见示河中杨少尹赠答，兼命继之,刘禹锡,两首新诗百字馀，朱弦玉磬韵难如。汉家丞相重征后，梁苑仁风一变初。四面诸侯瞻节制，八方通货溢河渠。自从却縠为元帅，大将归来尽把书。,
和令狐相公送赵常盈炼师与中贵人同拜岳及天,刘禹锡,银珰谒者引蜺旌，霞帔仙官到赤城。白鹤迎来天乐动，金龙掷下海神惊。元君伏奏归中禁，武帝亲斋礼上清。何事夷门请诗送，梁王文字上声名。,
伤我马词,刘禹锡,生于碛砺善驰走，万里南来困丘阜。青菰寒菽非适口，病闻北风犹举首。金台已平骨空朽，投之龙渊从尔友。,
酬令狐相公六言见寄,刘禹锡,已嗟别离太远，更被光阴苦催。吴苑燕辞人去，汾川雁带书来。愁吟月落犹望，忆梦天明未回。今日便令歌者，唱兄诗送一杯。,
春有情篇,刘禹锡,为问游春侣，春情何处寻。花含欲语意，草有斗生心。雨频催发色，云轻不作阴。纵令无月夜，芳兴暗中深。,
送工部萧郎中刑部李郎中并以本官兼中丞分命,刘禹锡,霜简映金章，相辉同舍郎。天威巡虎落，星使出鸳行。尊俎成全策，京坻阅见粮。归来虏尘灭，画地奏明光。,
和乐天斋戒月满夜对道场偶怀咏,刘禹锡,常修清净去繁华，人识王城长者家。案上香烟铺贝叶，佛前灯焰透莲花。持斋已满招闲客，理曲先闻命小娃。明日若过方丈室，还应问为法来邪。,
酬乐天请裴令公开春加宴,刘禹锡,高名大位能兼有，恣意遨游是特恩。二室烟霞成步障，三川风物是家园。晨窥苑树韶光动，晚度河桥春思繁。弦管常调客常满，但逢花处即开樽。,
乐天示过敦诗旧宅有感一篇，吟之泫然，追想,刘禹锡,凄凉同到故人居，门枕寒流古木疏。向秀心中嗟栋宇，萧何身后散图书。本营归计非无意，唯算生涯尚有馀。忽忆前言更惆怅，丁宁相约速悬车。,
乐天以愚相访沽酒致欢，因成七言聊以奉答,刘禹锡,少年曾醉酒旗下，同辈黄衣颔亦黄。蹴踏青云寻入仕，萧条白发且飞觞。令征古事欢生雅，客唤闲人兴任狂。犹胜独居荒草院，蝉声听尽到寒螀。,
和仆射牛相公春日闲坐见怀,刘禹锡,官曹崇重难频入，第宅清闲且独行。阶蚁相逢如偶语，园蜂速去恐违程。人于红药惟看色，莺到垂杨不惜声。东洛池台怨抛掷，移文非久会应成。,
酬元九侍御赠璧竹鞭长句,刘禹锡,碧玉孤根生在林，美人相赠比双金。初开郢客缄封后，想见巴山冰雪深。多节本怀端直性，露青犹有岁寒心。何时策马同归去，关树扶疏敲镫吟。,
湖州崔郎中曹长寄三癖诗，自言癖在诗与琴酒,刘禹锡,视事画屏中，自称三癖翁。管弦泛春渚，旌旆拂晴虹。酒对青山月，琴韵白蘋风。会书团扇上，知君文字工。,
伤韦宾客,刘禹锡,韦公八十馀，位至六尚书。五福唯无富，一生谁得如。桂枝攀最久，兰省出仍初。海内时流尽，何人动素车。,
送周鲁儒赴举诗,刘禹锡,宋日营阳内史孙，因家占得九疑村。童心便有爱书癖，手指今馀把笔痕。自握蛇珠辞白屋，欲凭鸡卜谒金门。若逢广坐问羊酪，从此知名在一言。,
到郡未浃日，登西楼见乐天题诗，因即事以寄,刘禹锡,湖上收宿雨，城中无昼尘。楼依新柳贵，池带乱苔青。云水正一望，簿书来绕身。烟波洞庭路，愧彼扁舟人。,
许给事见示哭工部刘尚书诗因命同作,刘禹锡,汉室贤王后，孔门高第人。济时成国器，乐道任天真。特达圭无玷，坚贞竹有筠。总戎宽得众，市义贵能贫。护塞无南牧，驰心拱北辰。乞身来阙下，赐告卧漳滨。荣耀初题剑，清羸已拖绅。宫星徒列位，隙日不回轮。自昔追飞侣，今为侍从臣。素弦哀已绝，青简叹犹新。未遂挥金乐，空悲撤瑟晨。凄凉竹林下，无复见清尘。,
秋日书怀寄白宾客,刘禹锡,州远雄无益，年高健亦衰。兴情逢酒在，筋力上楼知。蝉噪芳意尽，雁来愁望时。商山紫芝客，应不向秋悲。,
奉和中书崔舍人八月十五日夜玩月二十韵,刘禹锡,暮景中秋爽，阴灵既望圆。浮精离碧海，分照接虞渊。迥见孤轮出，高从倚盖旋。二仪含皎澈，万象共澄鲜。整御当西陆，舒光丽上玄。从星变风雨，顺日助陶甄。远近同时望，晶荧此夜偏。运行调玉烛，洁白应金天。曲沼疑瑶镜，通衢若象筵。逢人尽冰雪，遇景即神仙。引素吞银汉，凝清洗绿烟。皋禽警露下，邻杵思风前。水是还珠浦，山成种玉田。剑沉三尺影，灯罢九枝然。象外形无迹，寰中影有迁。稍当云阙正，未映斗城悬。静对挥宸翰，闲临襞彩笺。境同牛渚上，宿在凤池边。兴掩寻安道，词胜命仲宣。从今纸贵后，不复咏陈篇。,
酬乐天闲卧见寄,刘禹锡,散诞向阳眠，将闲敌地仙。诗情茶助爽，药力酒能宣。风碎竹间日，露明池底天。同年未同隐，缘欠买山钱。,
酬乐天小亭寒夜有怀,刘禹锡,寒夜阴云起，疏林宿鸟惊。斜风闪灯影，迸雪打窗声。竟夕不能寐，同年知此情。汉皇无奈老，何况本书生。,
酬杨八庶子喜韩吴兴与余同迁见赠,刘禹锡,早遇圣明朝，雁行登九霄。文轻傅武仲，酒逼盖宽饶。舍矢同瞻鹄，当筵共赛枭。琢磨三益重，唱和五音调。台柏烟常起，池荷香暗飘。星文辞北极，旗影度东辽。直道由来黜，浮名岂敢要。三湘与百越，雨散又云摇。远守惭侯籍，征还荷诏条。悴容唯舌在，别恨几魂销。满眼悲陈事，逢人少旧僚。烟霞为老伴，蒲柳任先凋。虎绶悬新印，龙舼理去桡。断肠天北郡，携手洛阳桥。幢盖今虽贵，弓旌会见招。其如草玄客，空宇久寥寥。,
酬郑州权舍人见寄二十韵,刘禹锡,朱户凌晨启，碧梧含早凉。人从桔柣至，书到漆沮傍。抃会因佳句，情深取断章。惬心同笑语，入耳胜笙簧。忆昔三条路，居邻数仞墙。学堂青玉案，彩服紫罗囊。麟角看成就，龙驹见抑扬。彀中飞一箭，云际落双鶬。甸邑叨前列，天台愧后行。鲤庭传事业，鸡树遂翱翔。书殿连鳷鹊，神池接凤凰。追游蒙尚齿，惠好结中肠。铩翮方抬举，危根易损伤。一麾怜弃置，五字借恩光。汝海崆峒秀，溱流芍药芳。风行能偃草，境静不争桑。转旆趋关右，颁条匝渭阳。病吟犹有思，老醉已无狂。尘满鸿沟道，沙惊白狄乡。伫闻黄纸诏，促召紫微郎。,
和牛相公题姑苏所寄太湖石兼寄李苏州,刘禹锡,震泽生奇石，沉潜得地灵。初辞水府出，犹带龙宫腥。发自江湖国，来荣卿相庭。从风夏云势，上汉古查形。拂拭鱼鳞见，铿锵玉韵聆。烟波含宿润，苔藓助新青。嵌穴胡雏貌，纤铓虫篆铭。孱颜傲林薄，飞动向雷霆。烦热近还散，馀酲见便醒。凡禽不敢息，浮壒莫能停。静称垂松盖，鲜宜映鹤翎。忘忧常目击，素尚与心冥。眇小欺湘燕，团圆笑落星。徒然想融结，安可测年龄。采取询乡耋，搜求按旧经。垂钩入空隙，隔浪动晶荧。有获人争贺，欢谣众共听。一州惊阅宝，千里远扬舲。睹物洛阳陌，怀人吴御亭。寄言垂天翼，早晚起沧溟。,
路傍曲,刘禹锡,南山宿雨晴，春入凤凰城。处处闻弦管，无非送酒声。,
君山怀古,刘禹锡,属车八十一，此地阻长风。千载威灵尽，赭山寒水中。,
酬李相公喜归乡国自巩县夜泛洛水见寄,刘禹锡,巩树烟月上，清光含碧流。且无三已色，犹泛五湖舟。鹏息风还起，凤归林正秋。虽攀小山桂，此地不淹留。,
苦雨行,刘禹锡,悠悠飞走情，同乐在阳和。岁中三百日，常恐风雨多。天人信遐远，时节易蹉跎。洞房有明烛，无乃酣且歌。,
松江送处州奚使君,刘禹锡,吴越古今路，沧波朝夕流。从来别离地，能使管弦愁。江草带烟暮，海云含雨秋。知君五陵客，不乐石门游。,
南中书来,刘禹锡,君书问风俗，此地接炎州。淫祀多青鬼，居人少白头。旅情偏在夜，乡思岂唯秋。每羡朝宗水，门前尽日流。,
送李尚书镇滑州,刘禹锡,南徐报政入文昌，东郡须才别建章。视草名高同蜀客，拥旄年少胜荀郎。黄河一曲当城下，缇骑千重照路傍。自古相门还出相，如今人望在岩廊。,
送王司马之陕州,刘禹锡,暂辍清斋出太常，空携诗卷赴甘棠。府公既有朝中旧，司马应容酒后狂。案牍来时唯署字，风烟入兴便成章。两京大道多游客，每遇词人战一场。,
寄陕州姚中丞,刘禹锡,八月天气肃，二陵风雨收。旌旗阙下来，云日关东秋。禹迹想前事，汉台馀故丘。徘徊襟带地，左右帝王州。留滞悲昔老，恩光荣彻侯。相思望棠树，一寄商声讴。,
奉送浙西李仆射相公赴镇,刘禹锡,建节东行是旧游，欢声喜气满吴州。郡人重得黄丞相，童子争迎郭细侯。诏下初辞温室树，梦中先到景阳楼。自怜不识平津阁，遥望旌旗汝水头。,
重送浙西李相公顷廉问江南已经七载，后历滑,刘禹锡,江北万人看玉节，江南千骑引金铙。凤从池上游沧海，鹤到辽东识旧巢。城下清波含百谷，窗中远岫列三茅。碧鸡白马回翔久，却忆朱方是乐郊。,
送前进士蔡京赴学究科,刘禹锡,耳闻战鼓带经锄，振发声名自里闾。已是世间能赋客，更攻窗下绝编书。朱门达者谁能识，绛帐书生尽不如。幸遇天官旧丞相，知君无翼上空虚。,
送分司陈郎中只召直史馆重修三圣实录,刘禹锡,蝉鸣官树引行车，言自成周赴玉除。远取南朝贵公子，重修东观帝王书。常时载笔窥金匮，暇日登楼到石渠。若问旧人刘子政，如今白首在南徐。,
善卷坛下作,刘禹锡,先生见尧心，相与去九有。斯民既已治，我得安林薮。道为自然贵，名是无穷寿。瑶坛在此山，识者常回首。,
早春对雪奉寄澧州元郎中,刘禹锡,新赐鱼书墨未干，贤人暂出远人安。朝驱旌旆行时令，夜见星辰忆旧官。梅蕊覆阶铃阁暖，雪峰当户戟枝寒。宁知楚客思公子，北望长吟澧有兰。,
重至衡阳伤柳仪曹,刘禹锡,忆昨与故人，湘江岸头别。我马映林嘶，君帆转山灭。马嘶循古道，帆灭如流电。千里江蓠春，故人今不见。,
月夜忆乐天兼寄微之,刘禹锡,今宵帝城月，一望雪相似。遥想洛阳城，清光正如此。知君当此夕，亦望镜湖水。展转相忆心，月明千万里。,
和令狐相公晚泛汉江书怀，寄洋州崔侍郎阆州,刘禹锡,雨过远山出，江澄暮霞生。因浮济川舟，遂作适野行。郊树映缇骑，水禽避红旌。田夫捐畚锸，织妇窥柴荆。古岸夏花发，遥林晚蝉清。沿洄方玩境，鼓角已登城。部内有良牧，望中寄深情。临觞念佳期，泛瑟动离声。寂寞一病士，夙昔接群英。多谢谪仙侣，几时还玉京。,
秋日书怀寄河南王尹,刘禹锡,公府想无事，西池秋水清。去年为狎客，永日奉高情。况有台上月，如闻云外笙。不知桑落酒，今岁与谁倾。,
海阳十咏·切云亭,刘禹锡,迥破林烟出，俯窥石潭空。波摇杏梁日，松韵碧窗风。隔水生别岛，带桥如断虹。九疑南面事，尽入寸眸中。,
海阳十咏·玄览亭,刘禹锡,潇洒青林际，夤缘碧潭隈。淙流冒石下，轻波触砌回。香风逼人度，幽花覆水开。故令无四壁，晴夜月光来。,
海阳十咏·飞练瀑,刘禹锡,晶晶掷岩端，洁光如可把。琼枝曲不折，云片晴犹下。石坚激清响，叶动承馀洒。前时明月中，见是银河泻。,
白舍人见酬拙诗，因以寄谢,刘禹锡,虽陪三品散班中，资历从来事不同。名姓也曾镌石柱，诗篇未得上屏风。甘陵旧党凋零尽，魏阙新知礼数崇。烟水五湖如有伴，犹应堪作钓鱼翁。,
登清晖楼,刘禹锡,浔阳江色潮添满，彭蠡秋声雁送来。南望庐山千万仞，共夸新出栋梁材。,
同乐天送令狐相公赴东都留守,刘禹锡,尚书剑履出明光，居守旌旗赴洛阳。世上功名兼将相，人间声价是文章。衙门晓辟分天仗，宾幕初开辟省郎。从发坡头向东望，春风处处有甘棠。,
吟白乐天哭崔儿二篇，怆然寄赠,刘禹锡,吟君苦调我沾缨，能使无情尽有情。四望车中心未释，千秋亭下赋初成。庭梧已有栖雏处，池鹤今无子和声。从此期君比琼树，一枝吹折一枝生。,
河南白尹有喜崔宾客归洛兼见怀长句，因而继,刘禹锡,几年侍从作名臣，却向青云索得身。朝士忽为方外士，主人仍是眼中人。双鸾游处天京好，五马行时海峤春。遥羡光阴不虚掷，肯令丝竹暂生尘。,
唐侍御寄游道林岳麓二寺诗，并沈中丞姚员外,刘禹锡,湘西古刹双蹲蹲，群峰朝拱如骏奔。青松步障深五里，龙宫黯黯神为阍。高殿呀然压苍巘，俯瞰长江疑欲吞。橘洲泛浮金实动，水郭缭绕朱楼鶱。语馀百响入天籁，众奇引步轻翩翻。泉清石布博棋子，萝密鸟韵如簧言。回廊架险高且曲，新径穿林明复昏。浅流忽浊山兽过，古木半空天火痕。星使双飞出禁垣，元侯饯之游石门。紫髯翼从红袖舞，竹风松雪香温黁。远持清琐照巫峡，一戛惊断三声猿。灵山会中身不预，吟想峭绝愁精魂。恨无黄金千万饼，布地买取为丘园。,
和乐天洛下醉吟，寄太原令狐相公，兼见怀长,刘禹锡,旧相临戎非称意，词人作尹本多情。从容自使边尘静，谈笑不闻桴鼓声。章句新添塞下曲，风流旧占洛阳城。昨来亦有吴趋咏，惟寄东都与北京。,
送僧仲剬东游兼寄呈灵澈上人,刘禹锡,释子道成神气闲，住持曾上清凉山。晴空礼拜见真像，金毛五髻卿云间。西游长安隶僧籍，本寺门前曲江碧。松间白月照宝书，竹下香泉洒瑶席。前时学得经论成，奔驰象马开禅扃。高筵谈柄一麾拂，讲下门徒如醉醒。旧闻南方多长老，次第来入荆门道。荆州本自重弥天，南朝塔庙犹依然。宴坐东阳枯树下，经行居止故台边。忽忆遗民社中客，为我衡阳驻飞锡。讲罢同寻相鹤经，闲来共蜡登山屐。一旦扬眉望沃州，自言王谢许同游。凭将杂拟三十首，寄与江南汤慧休。,
观棋歌送儇师西游,刘禹锡,长沙男子东林师，闲读艺经工弈棋。有时凝思如入定，暗覆一局谁能知。今年访予来小桂，方袍袖中贮新势。山人无事秋日长，白昼懵懵眠匡床。因君临局看斗智，不觉迟景沉西墙。自从仙人遇樵子，直到开元王长史。前身后身付馀习，百变千化无穷已。初疑磊落曙天星，次见搏击三秋兵。雁行布陈众未晓，虎穴得子人皆惊。行尽三湘不逢敌，终日饶人损机格。自言台阁有知音，悠然远起西游心。商山夏木阴寂寂，好处徘徊驻飞锡。忽思争道画平沙，独笑无言心有适。蔼蔼京城在九天，贵游豪士足华筵。此时一行出人意，赌取声名不要钱。,
酬令狐相公见寄,刘禹锡,才兼文武播雄名，遗爱芳尘满洛城。身在行台为仆射，书来甪里访先生。闲游占得嵩山色，醉卧高听洛水声。千里相思难命驾，七言诗里寄深情。,
秋斋独坐寄乐天兼呈吴方之大夫,刘禹锡,空斋寂寂不生尘，药物方书绕病身。纤草数茎胜静地，幽禽忽至似佳宾。世间忧喜虽无定，释氏销磨尽有因。同向洛阳闲度日，莫教风景属他人。,
酬乐天斋满日裴令公置宴席上戏赠,刘禹锡,一月道场斋戒满，今朝华幄管弦迎。衔杯本自多狂态，事佛无妨有佞名。酒力半酣愁已散，文锋未钝老犹争。平阳不独容宾醉，听取喧呼吏舍声。,
句,刘禹锡,晓莺林外千声啭，芳草阶前一尺长。,
句,刘禹锡,风定花落深一寸，日高蹄鸟度千声。,
和南海马大夫闻杨侍郎出守郴州因有寄上之作,刘禹锡,忽惊金印驾朱轓，遂别鸣珂听晓猿。碧落仙来虽暂谪，赤泉侯在是深恩。玉环庆远瞻台坐，铜柱勋高压海门。一咏琼瑶百忧散，何劳更树北堂萱。,
门下相公荣加册命，天下同欢忝沐眷私，辄感,刘禹锡,册命出宸衷，官仪自古崇。特膺平土拜，光赞格天功。再佩扶阳印，常乘鲍氏骢。七贤遗老在，犹得咏清风。,
秋江晚泊,刘禹锡,长泊起秋色，空江涵霁晖。暮霞千万状，宾鸿次第飞。古戍见旗迥，荒村闻犬稀。轲峨艑上客，劝酒夜相依。,
酬严给事贺加五品兼简同制水部李郎中,刘禹锡,九天雨露传青诏，八舍郎官换绿衣。初佩银鱼随仗入，宜乘白马退朝归。雕盘贺喜开瑶席，彩笔题诗出锁闱。闻道水曹偏得意，霞朝雾夕有光辉。,
裴相公大学士见示答张秘书谢马诗，并群公属,刘禹锡,草玄门户少尘埃，丞相并州寄马来。初自塞垣衔苜蓿，忽行幽径破莓苔。寻花缓辔威迟去，带酒垂鞭躞蹀回。不与王侯与词客，知轻富贵重清才。,
陕州河亭陪韦五大夫，雪后眺望因以留别，与,刘禹锡,雪霁太阳津，城池表里春。河流添马颊，原色动龙鳞。万里独归客，一杯逢故人。登高向西望，关路正飞尘。,
敬宗睿武昭愍孝皇帝挽歌三首,刘禹锡,宝历方无限，仙期忽有涯。事亲崇汉礼，传圣法殷家。晚出芙蓉阙，春归棠棣华。玉轮今日动，不是画云车。任贤劳梦寐，登位富春秋。欲遂东人幸，宁虞杞国忧。长杨收羽骑，太液泊龙舟。惟有衣冠在，年年怆月游。讲学金华殿，亲耕钩盾田。侍臣容谏猎，方士信求仙。虹影俄侵日，龙髯不上天。空余水银海，长照夜灯前。,
初至长安,刘禹锡,左迁凡二纪，重见帝城春。老大归朝客，平安出岭人。每行经旧处，却想似前身。不改南山色，其馀事事新。,
始闻蝉，有怀白宾客，去岁白有闻蝉见寄诗，,刘禹锡,蝉韵极清切，始闻何处悲。人含不平意，景值欲秋时。此岁方晼晚，谁家无别离。君言催我老，已是去年诗。,
武陵书怀五十韵,刘禹锡,西汉开支郡，南朝号戚藩。四封当列宿，百雉俯清沅。高岸朝霞合，惊湍激箭奔。积阴春暗度，将霁雾先昏。俗尚东皇祀，谣传义帝冤。桃花迷隐迹，楝叶慰忠魂。户算资渔猎，乡豪恃子孙。照山畬火动，踏月俚歌喧。拥楫舟为市，连甍竹覆轩。披沙金粟见，拾羽翠翘翻。茗折苍溪秀，蘋生枉渚暄。禽惊格磔起，鱼戏噞喁繁。沉约台榭故，李衡墟落存。湘灵悲鼓瑟，泉客泣酬恩。露变蒹葭浦，星悬橘柚村。虎咆空野震，鼍作满川浑。邻里皆迁客，儿童习左言。炎天无冽井，霜月见芳荪。清白家传远，诗书志所敦。列科叨甲乙，从宦出丘樊。结友心多契，驰声气尚吞。士安曾重赋，元礼许登门。草檄嫖姚幕，巡兵戊己屯。筑台先自隗，送客独留髡。遂结王畿绶，来观衢室樽。鸢飞入鹰隼，鱼目俪玙璠。晓烛罗驰道，朝阳辟帝阍。王正会夷夏，月朔盛旗幡。独立当瑶阙，传呵步紫垣。按章清犴狱，视祭洁蘋蘩。御历昌期远，传家宝祚蕃。繇文光夏启，神教畏轩辕。内禅因天性，雄图授化元。继明悬日月，出震统乾坤。大孝三朝备，洪恩九族惇。百川宗渤澥，五岳辅昆仑。何幸逢休运，微班识至尊。校缗资筦榷，复土奉山园。一失贵人意，徒闻太学论。直庐辞锦帐，远守愧朱幡。巢幕方犹燕，抢榆尚笑鲲。邅回过荆楚，流落感凉温。旅望花无色，愁心醉不惛。春江千里草，暮雨一声猿。问卜安冥数，看方理病源。带赊衣改制，尘涩剑成痕。三秀悲中散，二毛伤虎贲。来忧御魑魅，归愿牧鸡豚。就日秦京远，临风楚奏烦。南登无灞岸，旦夕上高原。,
遥贺白宾客分司初到洛中，戏呈冯尹,刘禹锡,西辞望苑去，东占洛阳才。度岭无愁思，看山不懊来。冥鸿何所慕，辽鹤乍飞回。洗竹通新径，携琴上旧台。尘埃长者辙，风月故人杯。闻道龙门峻，还因上客开。,
和令狐相公寻白阁老见留小饮因赠,刘禹锡,傲士更逢酒，乐天仍对花。文章管星历，情兴占年华。宦达翻思退，名高却不夸。惟存浩然气，相共赏烟霞。,
和令狐相公以司空裴相见招南亭看雪四韵,刘禹锡,重门不下关，枢务有馀闲。上客同看雪，高亭尽见山。瑞呈霄汉外，兴入笑言间。知是平阳会，人人带酒还。,
和郓州令狐相公春晚对花,刘禹锡,朱门退公后，高兴对花枝。望阙无穷思，看书欲尽时。含芳朝竞发，凝艳晚相宜。人意殷勤惜，狂风岂得知。,
和乐天闲园独赏八韵，前以蜂鹤拙句寄呈，今,刘禹锡,永日无人事，芳园任兴行。陶庐树可爱，潘宅雨新晴。傅粉琅玕节，熏香菡萏茎。榴花裙色好，桐子药丸成。柳蠹枝偏亚，桑空叶再生。睢盱欲斗雀，索漠不言莺。动植随四气，飞沉含五情。抢榆与水击，小大强为名。,
乐天少傅五月长斋，广延缁徒谢绝文友，坐成,刘禹锡,五月长斋戒，深居绝送迎。不离通德里，便是法王城。举目皆僧事，全家少俗情。精修无上道，结念未来生。宾閤缁衣占，书堂信鼓鸣。戏童为塔象，啼鸟学经声。黍用青菰角，葵承玉露烹。马家供薏苡，刘氏饷芜菁。暗网笼歌扇，流尘晦酒铛。不知何次道，作佛几时成。,
和李六侍御文宣王庙释奠作,刘禹锡,叹息鲁先师，生逢周室卑。有心律天道，无位救陵夷。历聘不能用，领徒空尔为。儒风正礼乐，旅象入蓍龟。西狩非其应，中都安足施。世衰由我贱，泣下为人悲。遗教光文德，兴王叶梦期。土田封后胤，冕服饰虚仪。钟鼓胶庠荐，牲牢郡邑祠。闻君喟然叹，偏在上丁时。,
酬马大夫以愚献通草茇葜酒，感通拔二字，因,刘禹锡,泥沙难振拔，谁复问穷通。莫讶提壶赠，家传枕曲风。成谣独酌后，深意片言中。不进终无已，应须荀令公。,
奉和司空裴相公中书即事通简旧僚之作,刘禹锡,谭笑在岩廊，人人尽所长。仪形见山立，文字动星光。日运丹青笔，时看赤白囊。伫闻戎马息，入贺领鸳行。,
经檀道济故垒,刘禹锡,万里长城坏，荒营野草秋。秣陵多士女，犹唱白符鸠。,
和李相公以平泉新墅获方外之名，因为诗以报,刘禹锡,业继韦平后，家依昆阆间。恩华辞北第，潇洒爱东山。满室图书在，入门松菊闲。垂天虽暂息，一举出人寰。,
发苏州后登武丘寺望海楼,刘禹锡,独宿望海楼，夜深珍木冷。僧房已闭户，山月方出岭。碧池涵剑彩，宝刹摇星影。却忆郡斋中，虚眠此时景。,
答表臣赠别二首,刘禹锡,昔为瑶池侣，飞舞集蓬莱。今作江汉别，风雪一徘徊。嘶马立未还，行舟路将转。江头暝色深，挥袖依稀见。,
题报恩寺,刘禹锡,云外支硎寺，名声敌虎丘。石文留马迹，峰势耸牛头。泉眼潜通海，松门预带秋。迟回好风景，王谢昔曾游。,
思归寄山中友人,刘禹锡,萧条对秋色，相忆在云泉。木落病身死，潮平归思悬。凉钟山顶寺，暝火渡头船。此地非吾士，闲留又一年。,
送湘阳熊判官孺登府罢归钟陵，因寄呈江西裴,刘禹锡,射策志未就，从事岁云除。箧留马卿赋，袖有刘弘书。忽见夏木深，怅然忆吾庐。复持州民刺，归谒专城居。君家诚易知，胜绝倾里闾。人言北郭生，门有卿相舆。钟陵霭千里，带郭西江水。朱槛照河宫，旗亭绿云里。前年初缺守，慎简由宸扆。临轩弄郡章，得人方付此。是时左冯翊，天下第一理。贵臣持牙璋，优诏发青纸。迎风奸吏免，先令疲人喜。何武劾腐儒，陈蕃礼高士。昔升君子堂，腰下绶犹黄。汾阴有宝气，赤堇多奇铓。束简下曲台，佩鞬来历阳。绮筵陪一笑，兰室袭余芳。风水忽异势，江湖遂相忘。因君倘借问，为话老沧浪。,
送张盥赴举诗,刘禹锡,尔生始悬弧，我作座上宾。引箸举汤饼，祝词天麒麟。今成一丈夫，坎坷愁风尘。长裾来谒我，自号庐山人。道旧与抚孤，悄然伤我神。依依见眉睫，嘿嘿含悲辛。永怀同年友，追想出谷晨。三十二君子，齐飞凌烟旻。曲江一会时，后会已凋沦。况今三十载，阅世难重陈。盛时一已过，来者日日新。不如摇落树，重有明年春。火后见琮璜，霜馀识松筠。肃风乃独秀，武部亦绝伦。尔今持我诗，西见二重臣。成贤必念旧，保贵在安贫。清时为丞郎，气力侔陶钧。乞取斗升水，因之云汉津。,
送寥参谋东游二首,刘禹锡,九陌逢君又别离，行云别鹤本无期。望嵩楼上忽相见，看过花开花落时。繁花落尽君辞去，绿草垂杨引征路。东道诸侯皆故人，留连必是多情处。,
送源中丞充新罗册立使,刘禹锡,相门才子称华簪，持节东行捧德音。身带霜威辞凤阙，口传天语到鸡林。烟开鳌背千寻碧，日浴鲸波万顷金。想见扶桑受恩处，一时西拜尽倾心。,
奉送李户部侍郎自河南尹再除本官归阙,刘禹锡,昔年内署振雄词，今日东都结去思。宫女犹传洞箫赋，国人先咏衮衣诗。华星却复文昌位，别鹤重归太乙池。想到金闺待通籍，一时惊喜见风仪。,
送国子令狐博士赴兴元觐省,刘禹锡,相门才子高阳族，学省清资五品官。谏院过时荣棣萼，谢庭归去踏芝兰。山中花带烟岚晚，栈底江涵雪水寒。伯仲到家人尽贺，柳营莲府递相欢。,
送李二十九兄员外赴邠宁使幕,刘禹锡,家袭韦平身业文，素风清白至今贫。南宫通籍新郎吏，西候从戎旧主人。城外草黄秋有雪，烽头烟静虏无尘。鼎门为别霜天晓，賸把离觞三五巡。,
酬瑞州吴大夫夜泊湘川见寄一绝,刘禹锡,夜泊湘川逐客心，月明猿苦血沾襟。湘妃旧竹痕犹浅，从此因君染更深。,
途次华州，陪钱大夫登城北楼春望，因睹李崔,刘禹锡,城楼四望出风尘，见尽关西渭北春。百二山河雄上国，一双旌旆委名臣。壁中今日题诗处，天上同时草诏人。莫怪老郎呈滥吹，宦途虽别旧情亲。,
酬令狐相公见寄,刘禹锡,群玉山头住四年，每闻笙鹤看诸仙。何时得把浮丘袖，白日将升第九天。,
窦夔州见寄寒食日忆故姬小红吹笙，因和之,刘禹锡,鸾声窈眇管参差，清韵初调众乐随。幽院妆成花下弄，高楼月好夜深吹。忽惊暮雨飘零尽，唯有朝云梦想期。闻道今年寒食日，东山旧路独行迟。,
春日书怀，寄东洛白二十二杨八二庶子,刘禹锡,曾向空门学坐禅，如今万事尽忘筌。眼前名利同春梦，醉里风情敌少年。野草芳菲红锦地，游丝撩乱碧罗天。心知洛下闲才子，不作诗魔即酒颠。,
重寄表臣二首,刘禹锡,对酒临流奈别何，君今已醉我蹉跎。分明记取星星鬓，他日相逢应更多。世间人事有何穷，过后思量尽是空。早晚同归洛阳陌，卜邻须近祝鸡翁。,
罢郡归洛途次山阳，留辞郭中丞使君,刘禹锡,自到山阳不许辞，高斋日夜有佳期。管弦正合看书院，语笑方酣各咏诗。银汉雪晴褰翠幕，清淮月影落金卮。洛阳归客明朝去，容趁城东花发时。,
赴和州于武昌县再遇毛仙翁十八兄因成一绝,刘禹锡,武昌山下蜀江东，重向仙舟见葛洪。又得案前亲礼拜，大罗天诀玉函封。,
陪崔大尚书及诸阁老宴杏园,刘禹锡,更将何面上春台，百事无成老又催。唯有落花无俗态，不嫌憔悴满头来。,
刑部白侍郎谢病长告，改宾客分司，以诗赠别,刘禹锡,鼎食华轩到眼前，拂衣高谢岂徒然。九霄路上辞朝客，四皓丛中作少年。他日卧龙终得雨，今朝放鹤且冲天。洛阳旧有衡茆在，亦拟抽身伴地仙。,
伤秦姝行,刘禹锡,长安二月花满城，插花女儿弹银筝。南宫仙郎下朝晚，曲头驻马闻新声。马蹄逶迟心荡漾，高楼已远犹频望。此时意重千金轻，鸟传消息绀轮迎。芳筵银烛一相见，浅笑低鬟初目成。蜀弦铮摐指如玉，皇帝弟子韦家曲。青牛文梓赤金簧，玫瑰宝柱秋雁行。敛蛾收袂凝清光，抽弦缓调怨且长。八鸾锵锵渡银汉，九雏威凤鸣朝阳。曲终韵尽意不足，馀思悄绝愁空堂。从郎镇南别城阙，楼船理曲潇湘月。冯夷蹁跹舞渌波，鲛人出听停绡梭。北池含烟瑶草短。万松亭下清风满。秦声一曲此时闻，岭泉呜咽南云断。来自长陵小市东，蕣华零落瘴江风。侍儿掩泣收银甲，鹦鹉不言愁玉笼。博山炉中香自灭，镜奁尘暗同心结。从此东山非昔游，长嗟人与弦俱绝。,
将赴汝州，途出浚下，留辞李相公,刘禹锡,长安旧游四十载，鄂渚一别十四年。后来富贵已零落，岁寒松柏犹依然。初逢贞元尚文主，云阙天池共翔舞。相看却数六朝臣，屈指如今无四五。夷门天下之咽喉，昔时往往生疮疣。联翩旧相来镇压，四海吐纳皆通流。久别凡经几多事，何由说得平生意。千思万虑尽如空，一笑一言真可贵。世间何事最殷勤，白头将相逢故人。功成名遂会归老，请向东山为近邻。,
平蔡州三首,刘禹锡,蔡州城中众心死，妖星夜落照壕水。汉家飞将下天来，马箠一挥门洞开。贼徒崩腾望旗拜，有若群蛰惊春雷。狂童面缚登槛车，太白夭矫垂捷书。相公从容来镇抚，常侍郊迎负文弩。四人归业闾里间，小儿跳浪健儿舞。汝南晨鸡喔喔鸣，城头鼓角音和平。路傍老人忆旧事，相与感激皆涕零。老人收泣前致辞，官军入城人不知。忽惊元和十二载，重见天宝承平时。九衢车马浑浑流，使臣来献淮西囚。四夷闻风失匕箸，天子受贺登高楼。妖童擢发不足数，血污城西一抔土。南峰无火楚泽间，夜行不锁穆陵关。策勋礼毕天下泰，猛士按剑看恒山。,
郡内书情献裴侍中留守,刘禹锡,功成频献乞身章，摆落襄阳镇洛阳。万乘旌旗分一半，八方风雨会中央。兵符今奉黄公略，书殿曾随翠凤翔。心寄华亭一双鹤，日陪高步绕池塘。,
太和戊申岁大有年，诏赐百僚出城观秋稼，谨,刘禹锡,长安铜雀鸣，秋稼与云平。玉烛调寒暑，金风报顺成。川原呈上瑞，恩泽赐闲行。欲反重城掩，犹闻歌吹声。,
张郎中籍远寄长句，开缄之日已及新秋，因举,刘禹锡,南宫词客寄新篇，清似湘灵促柱弦。京邑旧游劳梦想，历阳秋色正澄鲜。云衔日脚成山雨，风驾潮头入渚田。对此独吟还独酌，知音不见思怆然。,
和陈许王尚书酬白少傅侍郎长句，因通简汝洛,刘禹锡,寥廓高翔不可追，风云失路暂相随。方同洛下书生咏，又见军前大将旗。雪里命宾开玉帐，饮中请号驻金卮。竹林一自王戎去，嵇阮虽贫兴未衰。,
冬日晨兴寄乐天,刘禹锡,庭树晓禽动，郡楼残点声。灯挑红烬落，酒暖白光生。发少嫌梳利，颜衰恨镜明。独吟谁应和，须寄洛阳城。,
八月十五日夜半云开然后玩月，因书一时之景,刘禹锡,半夜碧云收，中天素月流。开城邀好客，置酒赏清秋。影透衣香润，光凝歌黛愁。斜辉犹可玩，移宴上西楼。,
令狐相公见示新栽蕙兰二草之什，兼命同作,刘禹锡,上国庭前草，移来汉水浔。朱门虽易地，玉树有馀阴。艳彩凝还泛，清香绝复寻。光华童子佩，柔软美人心。惜晚含远思，赏幽空独吟。寄言知音者，一奏风中琴。,
和令狐相公九日对黄白二菊花见怀,刘禹锡,素萼迎寒秀，金英带露香。繁华照旄钺，荣盛对银黄。琮璧交辉映，衣裳杂彩章。晴云遥盖覆，秋蝶近悠扬。空想逢九日，何由陪一觞。满丛佳色在，未肯委严霜。,
酬令狐相公亲仁郭家花下即事见寄,刘禹锡,荀令园林好，山公游赏频。岂无花下侣，远望眼中人。斜日渐移影，落英纷委尘。一吟相思曲，惆怅江南春。,
酬令狐相公季冬南郊宿斋见寄,刘禹锡,坛下雪初霁，南城冻欲生。斋心祠上帝，高步领名卿。沐浴含芳泽，周旋听佩声。犹怜广平守，寂寞竟何成。,
奉和淮南李相公早秋即事，寄成都武相公,刘禹锡,八柱共承天，东西别隐然。远夷争慕化，真相故临边。并进夔龙位，仍齐龟鹤年。同心舟已济，造膝璧常联。对领专征寄，遥持造物权。斗牛添气色，井络静氛烟。献可通三略，分甘出万钱。汉南趋节制，赵北赐山川。玉帐观渝舞，虹旌猎楚田。步嫌双绶重，梦入九城偏。秋雨离情动，新诗乐府传。聆音还窃抃，不觉抚么弦。,
元和癸巳岁仲秋，诏发江陵偏师问罪蛮，徼后,刘禹锡,蛮水阻朝宗，兵符下渚宫。前筹得上策，无战已成功。汉使星飞入，夷心草偃同。歌谣开竹栈，拜舞戢桑弓。就日知冰释，投人念鸟穷。网罗三面解，章奏九门通。卉服联操袂，雕题尽鞠躬。降幡秋练白，驿骑昼尘红。火号休传警，机桥罢亘空。登山不见虏，振旆自生风。江远烟波静，军回气色雄。伫看闻喜后，金石赐元戎。,
南海马大夫见惠著述三通勒成四帙，上自邃古,刘禹锡,红旗阅五兵，绛帐领诸生。味道轻鼎食，退公犹笔耕。青箱传学远，金匮纳书成。一瞬见前事，九流当抗行。编蒲曾苦思，垂竹愧无名。今日承芳讯，谁言赠衮荣。,
咏红柿子,刘禹锡,晓连星影出，晚带日光悬。本因遗采掇，翻自保天年。,
微之镇武昌，中路见寄蓝桥怀旧之作，凄然继,刘禹锡,今日油幢引，他年黄纸追。同为三楚客，独有九霄期。宿草恨长在，伤禽飞尚迟。武昌应已到，新柳映红旗。,
再伤庞尹,刘禹锡,京兆归何处，章台空暮尘。可怜鸾镜下，哭杀画眉人。,
谢柳子厚寄叠石砚,刘禹锡,常时同砚席，寄砚感离群。清越敲寒玉，参差叠碧云。烟岚餘斐亹，水墨两氛氲。好与陶贞白，松窗写紫文。,
畬田行,刘禹锡,何处好畬田，团团缦山腹。钻龟得雨卦，上山烧卧木。惊麏走且顾，群雉声咿喔。红焰远成霞，轻煤飞入郭。风引上高岑，猎猎度青林。青林望靡靡，赤光低复起。照潭出老蛟，爆竹惊山鬼。夜色不见山，孤明星汉间。如星复如月，俱逐晓风灭。本从敲石光，遂至烘天热。下种暖灰中，乘阳拆牙孽。苍苍一雨后，苕颖如云发。巴人拱手吟，耕耨不关心。由来得地势，径寸有余金。,
途次敷水驿，伏睹华州舅氏昔日行县题诗处，,刘禹锡,昔日股肱守，朱轮兹地游。繁华日已谢，章句此空留。蔓草佳城闭，故林棠树秋。今来重垂泪，不忍过西州。,
洛中送韩七中丞之吴兴口号五首,刘禹锡,昔年意气结群英，几度朝回一字行。海北江南零落尽，两人相见洛阳城。自从云散各东西，每日欢娱却惨凄。离别苦多相见少，一生心事在书题。今朝无意诉离杯，何况清弦急管催。本欲醉中轻远别，不知翻引酒悲来。骆驼桥上蘋风急，鹦鹉杯中箬下春。水碧山青知好处，开颜一笑向何人。溪中士女出笆篱，溪上鸳鸯避画旗。何处人间似仙境，春山携妓采茶时。,
金陵五题·台城,刘禹锡,台城六代竞豪华，结绮临春事最奢。万户千门成野草，只缘一曲后庭花。,
金陵五题·江令宅,刘禹锡,南朝词臣北朝客，归来唯见秦淮碧。池台竹树三亩馀，至今人道江家宅。,
武陵观火诗,刘禹锡,楚乡祝融分，炎火常为虞。是时直突烟，发自晨炊徒。盲风扇其威，白昼曛阳乌。操绠不暇汲，循墙还避逾。怒如列缺光，迅与芬轮俱。联延掩四远，赫奕成洪炉。汹疑云涛翻，飒若鬼神趋。当前迎焮赩，是物同膏腴。金乌入梵天，赤龙游玄都。腾烟透窗户，飞焰生栾栌。火山摧半空，星雨洒中衢。瑶坛被髹漆，宝树攒珊瑚。光县与琴焦，旗亭无酒濡。市人委百货，邑令遗双凫。馀势下隈隩，长熛烘舳舻。吹焚照水府，炙浪愁天吴。灾罢云日晚，心惊视听殊。高灰辨廪庾，黑土连闉闍。众烬合星罗，游氛铄人肤。厚地藏宿热，遥林呈骤枯。火德资生人，庸可一日无。御之失其道，敲石弥天隅。晋库走龙剑，吴宫伤燕雏。五行有沴气，先哲垂訏谟。宋郑同日起，时当贤大夫。无苛自可乐，弭患非所图。贤守恤人瘼，临烟驻骊驹。吊场色惨忸，颜失词劬愉。下令蠲里布，指期轻市租。閈垣适未立，苫盖自相娱。山木行剪伐，江泥宜墐途。邑臣不必曾，何用征越巫。,
征还京师见旧番官冯叔达,刘禹锡,前者匆匆襆被行，十年憔悴到京城。南宫旧吏来相问，何处淹留白发生。,
宣上人远寄和礼部王侍郎放榜后诗，因而继和,刘禹锡,礼闱新榜动长安，九陌人人走马看。一日声名遍天下，满城桃李属春官。自吟白雪诠词赋，指示青云借羽翰。借问至公谁印可，支郎天眼定中观。,
蒙恩转仪曹郎，依前充集贤学士，举韩潮州自,刘禹锡,翔鸾阙下谢恩初，通籍由来在石渠。暂入南宫判祥瑞，还归内殿阅图书。故人犹在三江外，同病凡经二纪馀。今日荐君嗟久滞，不惟文体似相如。,
酬淮南廖参谋秋夕见过之作,刘禹锡,扬州从事夜相寻，无限新诗月下吟。初服已惊玄发长，高情犹向碧云深。语馀时举一杯酒，坐久方闻四处砧。不逐繁华访闲散，知君摆落俗人心。,
虎丘寺见元相公二年前题名怆然有咏,刘禹锡,浐水送君君不还，见君题字虎丘山。因知早贵兼才子，不得多时在世间。,
晚步扬子游南塘望沙尾,刘禹锡,淮海多夏雨，晓来天始晴。萧条长风至，千里孤云生。卑湿久喧浊，搴开偶虚清。客游广陵郡，晚出临江城。郊外绿杨阴，江中沙屿明。归帆翳尽日，去棹闻遗声。乡国殊渺漫，羁心目悬旌。悠然京华意，怅望怀远程。薄暮大山上，翩翩双鸟征。,
和宣武令狐相公郡斋对新竹,刘禹锡,新竹翛翛韵晓风，隔窗依砌尚蒙笼。数间素壁初开后，一段清光入坐中。欹枕闲看知自适，含毫朗咏与谁同。此君若欲长相见，政事堂东有旧丛。,
答前篇,刘禹锡,小儿弄笔不能嗔，涴壁书窗且当勤。闻彼梦熊犹未兆，女中谁是卫夫人。,
重答柳柳州,刘禹锡,弱冠同怀长者忧，临岐回想尽悠悠。耦耕若便遗身老，黄发相看万事休。,
寄湖州韩中丞,刘禹锡,老郎日日忧苍鬓，远守年年厌白蘋。终日相思不相见，长频相见是何人。,
闻道士弹思归引,刘禹锡,仙公一奏思归引，逐客初闻自泫然。莫怪殷勤悲此曲，越声长苦已三年。,
和乐天耳顺吟兼寄敦诗,刘禹锡,吟君新什慰蹉跎，屈指同登耳顺科。邓禹功成三纪事，孔融书就八年多。已经将相谁能尔，抛却丞郎争奈何。独恨长洲数千里，且随鱼鸟泛烟波。,
和令狐相公言怀寄河中杨少尹,刘禹锡,章句惭非第一流，世间才子昔陪游。吴宫已叹芙蓉死，边月空悲芦管秋。任向洛阳称傲吏，苦教河上领诸侯。石渠甘对图书老，关外杨公安稳不。,
再赠乐天,刘禹锡,一政政官轧轧，一年年老駸駸。身外名何足算，别来诗且同吟。,
酬杨侍郎凭见寄,刘禹锡,十年毛羽摧颓，一旦天书召回。看看瓜时欲到，故侯也好归来。,
送卢处士归嵩山别业,刘禹锡,世业嵩山隐，云深无四邻。药炉烧姹女，酒瓮贮贤人。晚日华阴雾，秋风函谷尘。送君从此去，铃阁少谈宾。,
寄和东川杨尚书慕巢，兼寄西川继之二公，近,刘禹锡,太华莲峰降岳灵，两川棠树接郊坰。政同兄弟人人乐，曲奏埙篪处处听。杨叶百穿荣会府，芝泥五色耀天庭。各抛笔砚夸旄钺，莫遣文星让将星。,
谢窦员外旬休早凉见示诗,刘禹锡,新秋十日浣朱衣，铃阁无声公吏归。风韵渐高梧叶动，露光初重槿花稀。四时苒苒催容鬓，三爵油油忘是非。更报明朝池上酌，人知太守字玄晖。,
奉和裴侍中将赴汉南留别座上诸公,刘禹锡,金貂晓出凤池头，玉节前临南雍州。暂辍洪炉观剑戟，还将大笔注春秋。管弦席上留高韵，山水途中入胜游。岘首风烟看未足，便应重拜富民侯。,
和苏郎中寻丰安里旧居寄主客张郎中,刘禹锡,漳滨卧起恣闲游，宣室征还未白头。旧隐来寻通德里，新篇写出畔牢愁。池看科斗成文字，鸟听提壶忆献酬。同学同年又同舍，许君云路并华輈。,
晚泊牛渚,刘禹锡,芦苇晚风起，秋江鳞甲生。残霞忽变色，游雁有馀声。戍鼓音响绝，渔家灯火明。无人能咏史，独自月中行。,
酬淮南牛相公述旧见贻,刘禹锡,少年曾忝汉庭臣，晚岁空馀老病身。初见相如成赋日，寻为丞相扫门人。追思往事咨嗟久，喜奉清光笑语频。犹有登朝旧冠冕，待公三入拂埃尘。,
巫山神女庙,刘禹锡,巫山十二郁苍苍，片石亭亭号女郎。晓雾乍开疑卷幔，山花欲谢似残妆。星河好夜闻清佩，云雨归时带异香。何事神仙九天上，人间来就楚襄王。,
曲江春望,刘禹锡,凤城烟雨歇，万象含佳气。酒后人倒狂，花时天似醉。三春车马客，一代繁华地。何事独伤怀，少年曾得意。,
送曹璩归越中旧隐诗,刘禹锡,行尽潇湘万里馀，少逢知己忆吾庐。数间茅屋闲临水，一盏秋灯夜读书。地远何当随计吏，策成终自诣公车。剡中若问连州事，唯有千山画不如。,
白鹰,刘禹锡,毛羽斒斓白纻裁，马前擎出不惊猜。轻抛一点入云去，喝杀三声掠地来。绿玉觜攒鸡脑破，玄金爪擘兔心开。都缘解搦生灵物，所以人人道俊哉。,
奉和吏部杨尚书太常李卿二相公策免后即事述,刘禹锡,文雅关西族，衣冠赵北都。有声真汉相，无颣胜隋珠。当轴龙为友，临池凤不孤。九天开内殿，百辟看晨趋。诫满澄欹器，成功别大垆。馀芳在公论，积庆是神扶。步武离台席，徊翔集帝梧。铨材秉秦镜，典乐去齐竽。潇洒风尘外，逢迎诗酒徒。唯应待华诰，更食万钱厨。,
途次大梁，雪中奉天平令狐相公书问，兼示新,刘禹锡,远守宦情薄，故人书信来。共曾花下别，今独雪中回。纸尾得新什，眉头还暂开。此时同雁鹜，池上一徘徊。,
酬令狐相公岁暮远怀见寄,刘禹锡,别侣孤鹤怨，冲天威凤归。容光一以间，梦想是耶非。芳讯远弥重，知音老更稀。不如湖上雁，北向整毛衣。,
酬乐天晚夏闲居欲相访先以诗见贻,刘禹锡,池榭堪临泛，翛然散郁陶。步因驱鹤缓，吟为听蝉高。林密添新竹，枝低缒晚桃。酒醅晴易熟，药圃夏频薅。老是班行旧，闲为乡里豪。经过更何处，风景属吾曹。,
酬乐天醉后狂吟十韵,刘禹锡,散诞人间乐，逍遥地上仙。诗家登逸品，释氏悟真筌。制诰留台阁，歌词入管弦。处身于木雁，任世变桑田。吏隐情兼遂，儒玄道两全。八关斋适罢，三雅兴尤偏。文墨中年旧，松筠晚岁坚。鱼书曾替代，香火有因缘。欲向醉乡去，犹为色界牵。好吹杨柳曲，为我舞金钿。,
和东川王相公新涨驿池八韵,刘禹锡,今日池塘上，初移造物权。苞蔵成别岛，沿浊致清涟。变化生言下，蓬瀛落眼前。泛觞惊翠羽，开幕对红莲。远写风光入，明含气象全。渚烟笼驿树，波日漾宾筵。曲岸留缇骑，中流转彩船。无因接元礼，共载比神仙。,
乐天池馆夏景方妍，白莲初开彩舟空泊，唯邀,刘禹锡,池馆今正好，主人何寂然。白莲方出水，碧树未鸣蝉。静室宵闻磬，斋厨晚绝烟。蕃僧如共载，应不是神仙。,
寓兴二首,刘禹锡,常谈即至理，安事非常情。寄语何平叔，无为轻老生。世途多礼数，鹏鷃各逍遥。何事陶彭泽，抛官为折腰。,
伤段右丞,刘禹锡,江海多豪气，朝廷有直声。何言马蹄下，一旦是佳城。,
百花行,刘禹锡,长安百花时，风景宜轻薄。无人不沽酒，何处不闻乐。春风连夜动，微雨凌晓濯。红焰出墙头，雪光映楼角。繁紫韵松竹，远黄绕篱落。临路不胜愁，轻烟去何托。满庭荡魂魄，照庑成丹渥。烂熳簇颠狂，飘零劝行乐。时节易晼晚，清阴覆池阁。唯有安石榴，当轩慰寂寞。,
抛球乐词,刘禹锡,五彩绣团圆，登君玳瑁筵。最宜红烛下，偏称落花前。上客如先起，应须赠一船。春早见花枝，朝朝恨发迟。及看花落后，却忆未开时。幸有抛球乐，一杯君莫辞。,
罢和州游建康,刘禹锡,秋水清无力，寒山暮多思。官闲不计程，遍上南朝寺。,
答柳子厚,刘禹锡,年方伯玉早，恨比四愁多。会待休车骑，相随出罻罗。,
赠长沙讚头陀,刘禹锡,外道邪山千万重，真言一发尽摧峰。有时明月无人夜，独向昭潭制恶龙。,
戏赠崔千牛,刘禹锡,学道深山许老人，留名万代不关身。劝君多买长安酒，南陌东城占取春。,
逢王十二学士入翰林，因以诗赠,刘禹锡,厩马翩翩禁外逢，星槎上汉杳难从。定知欲报淮南诏，促召王褒入九重。,
阙下口号呈柳仪曹,刘禹锡,彩仗神旗猎晓风，鸡人一唱鼓蓬蓬。铜壶漏水何时歇，如此相催即老翁。,
韩信庙,刘禹锡,将略兵机命世雄，苍黄钟室叹良弓。遂令后代登坛者，每一寻思怕立功。,
唐秀才赠端州紫石砚，以诗答之,刘禹锡,端州石砚人间重，赠我因知正草玄。阙里庙堂空旧物，开方灶下岂天然。玉蜍吐水霞光静，彩翰摇风绛锦鲜。此日佣工记名姓，因君数到墨池前。,
览董评事思归之什因以诗赠,刘禹锡,几年油幕佐征东，却泛沧浪狎钓童。欹枕醉眠成戏蝶，抱琴闲望送归鸿。文儒自袭胶西相，倚伏能齐塞上翁。更说扁舟动乡思，青菰已熟奈秋风。,
题欹器图,刘禹锡,秦国功成思税驾，晋臣名遂叹危机。无因上蔡牵黄犬，愿作丹徒一布衣。,
王思道碑堂下作,刘禹锡,苍苍宰树起寒烟，尚有威名海内传。四府旧闻多故吏，几人垂泪拜碑前。,
伤循州浑尚书,刘禹锡,贵人沦落路人哀，碧海连天丹旐回。遥想长安此时节，朱门深巷百花开。,
洛中初冬拜表有怀上京故人,刘禹锡,凤楼南面控三条，拜表郎官早渡桥。清洛晓光铺碧簟，上阳霜叶剪红绡。省门簪组初成列，云路鸳鸾想退朝。寄谢殷勤九天侣，抢榆水击各逍遥。,
和乐天宴李周美中丞宅池上赏樱桃花,刘禹锡,樱桃千万枝，照耀如雪天。王孙宴其下，隔水疑神仙。宿露发清香，初阳动暄妍。妖姬满髻插，酒客折枝传。同此赏芳月，几人有华筵。杯行勿遽辞，好醉逸三年。,
和乐天春词,刘禹锡,新妆面面下朱楼，深锁春光一院愁。行到中庭数花朵，蜻蜓飞上玉搔头。,唐诗三百首
和令狐相公闻思帝乡有感,刘禹锡,当初造曲者为谁，说得思乡恋阙时。沧海西头旧丞相，停杯处分不须吹。,
酬冯十七舍人宿卫赠别五韵,刘禹锡,少年为别日，隋宫杨柳阴。白首相逢处，巴江烟浪深。使星上三蜀，春雨沾衣襟。王程促速意，夜语殷勤心。却归天上去，遗我云间音。,
酬杨侍郎凭见寄,刘禹锡,翔鸾阙底谢皇恩，缨上沧浪旧水痕。疏傅挥金忽相忆，远擎长句与招魂。,
酬马大夫登洭口戍见寄,刘禹锡,新辞将印拂朝缨，临水登山四体轻。犹念天涯未归客，瘴云深处守孤城。,
酬杨八副使将赴湖南途中见寄一绝,刘禹锡,知逐征南冠楚材，远劳书信到阳台。明朝若上君山上，一道巴江自此来。,
遥和韩睦州元相公二君子,刘禹锡,玉人紫绶相辉映，却要霜须一两茎。其奈无成空老去，每临明镜若为情。,
吴兴敬郎中见惠斑竹杖兼示一绝聊以谢之,刘禹锡,一茎炯炯琅玕色，数节重重玳瑁文。拄到高山未登处，青云路上愿逢君。,
奉和裴令公夜宴,刘禹锡,天下苍生望不休，东山虽有但时游。从来海上仙桃树，肯逐人间风露秋。,
"酬仆射牛相公，晋国池上别后至甘棠馆,忽梦",刘禹锡,已嗟池上别魂惊，忽报梦中携手行。此夜独归还乞梦，老人无睡到天明。,
酬柳柳州家鸡之赠,刘禹锡,日日临池弄小雏，还思写论付官奴。柳家新样元和脚，且尽姜芽敛手徒。,
平齐行二首,刘禹锡,胡尘昔起蓟北门，河南地属平卢军。貂裘代马绕东岳，峄阳孤桐削为角。地形十二虏意骄，恩泽含容历四朝。鲁人皆解带弓箭，齐人不复闻箫韶。今朝天子圣神武，手握玄符平九土。初哀狂童袭故事，文告不来方振怒。去秋诏下诛东平，官军四合犹婴城。春来群乌噪且惊，气如坏山堕其庭。牙门大将有刘生，夜半射落欃枪星。帐中虏血流满地，门外三军舞连臂。驿骑函首过黄河，城中无贼天气和。朝廷侍郎来慰抚，耕夫满野行人歌。泰山沉寇六十年，旅祭不享生愁烟。今逢圣君欲封禅，神使阴兵来助战。妖气扫尽河水清，日观杲杲卿云见。开元皇帝东封时，百神受职争奔驰。千钧猛簴顺流下，洪波涵淡浮熊罴。侍臣燕公秉文笔，玉检告天无愧词。当今睿孙承圣祖，岳神望幸河宗舞。青门大道属车尘，共待葳蕤翠华举。,
喜康将军见访,刘禹锡,谪居愁寂似幽栖，百草当门茅舍低。夜猎将军忽相访，鹧鸪惊起绕篱啼。,
赴连山途次德宗山陵寄张员外,刘禹锡,常时并冕奉天颜，委佩低簪彩仗间。今日独来张乐地，万重云水望桥山。,
八月十五日夜桃源玩月,刘禹锡,尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。,
送鸿举游江西,刘禹锡,禅客学禅兼学文，出山初似无心云。从风卷舒来何处，缭绕巴山不得去。山州古寺好闲居，读尽龙王宫里书。使君滩头拣石砚，白帝城边寻野蔬。忽然登高心瞥起，又欲浮杯信流水。烟波浩淼鱼鸟情，东去三千三百里。荆门峡断无盘涡，湘平汉阔清光多。庐山雾开见瀑布，江西月净闻渔歌。钟陵八郡多名守，半是西方社中友。与师相见便谈空，想得高斋狮子吼。,
酬令狐相公赠别,刘禹锡,越声长苦有谁闻，老向湘山与楚云。海峤新辞永嘉守，夷门重见信陵君。田园松菊今迷路，霄汉鸳鸿久绝群。幸遇甘泉尚词赋，不知何客荐雄文。,
答乐天临都驿见赠,刘禹锡,北固山边波浪，东都城里风尘。世事不同心事，新人何似故人。,
罢郡归洛阳闲居,刘禹锡,十年江海守，旦夕有归心。及此西还日，空成东武吟。花间数杯酒，月下一张琴。闻说功名事，依前惜寸阴。,
和仆射牛相公以离阙庭七年班行亲故亡殁，十,刘禹锡,久辞龙阙拥红旗，喜见天颜拜赤墀。三省英寮非旧侣，万年芳树长新枝。交朋接武居仙院，幕客追风入凤池。云母屏风即施设，可怜荣耀冠当时。,
和仆射牛相公见示长句,刘禹锡,静得天和兴自浓，不缘宦达性灵慵。大鹏六月有闲意，仙鹤千年无躁容。流辈尽来多叹息，官班高后少过从。唯应加筑露台上，賸见终南云外峰。,
和仆射牛相公寓言二首,刘禹锡,两度竿头立定夸，回眸举袖拂青霞。尽抛今日贵人样，复振前朝名相家。御史定来休直宿，尚书依旧趁参衙。具瞻尊重诚无敌，犹忆洛阳千树花。心如止水鉴常明，见尽人间万物情。雕鹗腾空犹逞俊，骅骝啮足自无惊。时来未觉权为祟，贵了方知退是荣。只恐重重世缘在，事须三度副苍生。,
文宗元圣昭献孝皇帝挽歌三首,刘禹锡,继体三才理，承颜九族亲。禹功留海内，殷历付天伦。调露曲常在，秋风词尚新。本支方百代，先让棣华春。月落宫车动，风凄仪仗闲。路唯瞻凤翣，人尚想龙颜。御宇方无事，乘云遂不还。圣情悲望处，沉日下西山。享国十五载，升天千万年。龙镳仙路远，骑吹礼容全。日下初陵外，人悲旧剑前。周南有遗老，掩泪望秦川。,
故相国燕国公于司空挽歌二首,刘禹锡,雕弓封旧国，黑弰继前功。十年镇南雍，九命作司空。池台乐事尽，箫鼓葬仪雄。一代英豪气，晓散白杨风。阴山贵公子，来葬五陵西。前马悲无主，犹带朔风嘶。汉水晋山郭，襄阳白铜鞮。至今有遗爱，日暮人凄凄。,
鹤叹二首,刘禹锡,寂寞一双鹤，主人在西京。故巢吴苑树，深院洛阳城。徐引竹间步，远含云外情。谁怜好风月，邻舍夜吹笙。丹顶宜承日，霜翎不染泥。爱池能久立，看月未成栖。一院春草长，三山归路迷。主人朝谒早，贪养汝南鸡。,
奉送裴司徒令公自东都留守再命太原,刘禹锡,星使出关东，兵符赐上公。山河归旧国，管籥换离宫。行色旌旗动，军声鼓角雄。爱棠馀故吏，骑竹见新童。汉垒三秋静，胡沙万里空。其如天下望，旦夕咏清风。,
和令狐相公入潼关,刘禹锡,寒光照旌节，关路晓无尘。吏谒前丞相，山迎旧主人。东瞻军府静，西望敕书频。心共黄河水，同升天汉津。,
白侍郎大尹自河南寄示池北新葺水斋即事招宾,刘禹锡,公府有高政，新斋池上开。再吟佳句后，一似画图来。结构疏林下，夤缘曲岸隈。绿波穿户牖，碧甃叠琼瑰。幽异当轩满，清光绕砌回。潭心澄晚镜，渠口起晴雷。瑶草缘堤种，松烟上岛栽。游鱼惊拨剌，浴鹭喜毰毸。为客烹林笋，因僧采石苔。酒瓶常不罄，书案任成堆。檐外青雀舫，坐中鹦鹉杯。蒲根抽九节，莲萼捧重台。芳讯此时到，胜游何日陪。共讥吴太守，自占洛阳才。,
和令狐相公玩白菊,刘禹锡,家家菊尽黄，梁国独如霜。莹静真琪树，分明对玉堂。仙人披雪氅，素女不红妆。粉蝶来难见，麻衣拂更香。向风摇羽扇，含露滴琼浆。高艳遮银井，繁枝覆象床。桂丛惭并发，梅蕊妒先芳。一入瑶华咏，从兹播乐章。,
奉和裴令公新成绿野堂即书,刘禹锡,蔼蔼鼎门外，澄澄洛水湾。堂皇临绿野，坐卧看青山。位极却忘贵，功成欲爱闲。官名司管籥，心术去机关。禁苑凌晨出，园花及露攀。池塘鱼拨剌，竹径鸟绵蛮。志在安潇洒，尝经历险艰。高情方造适，众意望征还。好客交珠履，华筵舞玉颜。无因随贺燕，翔集画梁间。,
贞元中，侍郎舅氏牧华州，时余再忝科第，前,刘禹锡,曾作关中客，频经伏毒岩。晴烟沙苑树，晚日渭川帆。昔是青春貌，今悲白雪髯。郡楼空一望，含意卷高帘。,
牛相公见示新什，谨依本韵次用以抒下情,刘禹锡,剧韵新篇至，因难始见能。雨天龙变化，晴日凤鶱腾。游海惊何极，闻韶素不曾。惬心时拊髀，击节日麾肱。符彩添隃墨，波澜起剡藤。拣金光熠熠，累璧势层层。珠媚多藏贾，花撩欲定僧。封来真宝物，寄与愧交朋。已老无时疾，长贫望岁登。雀罗秋寂寂，虫翅晓薨薨。羸骥方辞绊，虚舟已绝縆。荣华甘死别，健羡亦生憎。玉柱琤瑽韵，金觥雹凸棱。何时良宴会，促膝对华灯。,
和窦中丞晚入容江作,刘禹锡,汉郡三十六，郁林东南遥。人伦选清臣，天外颁诏条。桂水步秋浪，火山凌雾朝。分圻辨风物，入境闻讴谣。莎岸见长亭，烟林隔丽谯。日落舟益驶，川平旗自飘。珠浦远明灭，金沙晴动摇。一吟道中作，离思悬层霄。,
和杨侍郎初至郴州纪事书情题郡斋八韵,刘禹锡,旌节下朝台，分圭从北回。城头鹤立处，驿树凤栖来。旧路芳尘在，新恩馹骑催。里闾风偃草，鼓舞抃成雷。吏散山禽啭，庭香夏蕊开。郡斋堪四望，壁记有三台。人讶征黄晚，文非吊屈哀。一吟梁甫曲，知是卧龙才。,
吕八见寄郡内书怀因而戏和,刘禹锡,文苑振金声，循良冠百城。不知今史氏，何处列君名。,
牛相公留守见示，城外新墅有溪竹秋月，亲情,刘禹锡,别墅洛城外，月明村野通。光辉满地上，丝管发舟中。堤艳菊花露，岛凉松叶风。高情限清禁，寒漏滴深宫。,
唐郎中宅与诸公同饮酒看牡丹,刘禹锡,今日花前饮，甘心醉数杯。但愁花有语，不为老人开。,
和西川李尚书汉州微月游房太尉西湖,刘禹锡,木落汉川夜，西湖悬玉钩。旌旗环水次，舟楫泛中流。目极想前事，神交如共游。瑶琴久已绝，松韵自悲秋。,
伤独孤舍人,刘禹锡,昔别矜年少，今悲丧国华。远来同社燕，不见早梅花。,
乐天是月长斋鄙夫此时愁卧里闾非远云雾难披,刘禹锡,五月长斋月，文心苦行心。兰葱不入户，薝卜自成林。--刘禹锡护戒先辞酒，嫌喧亦彻琴。尘埃宾位静，香火道场深。--白居易我静驯狂象，餐余施众禽。定知于佛佞，岂复向书淫。--刘禹锡阑药凋红艳，庭槐换绿阴。风光徒满目，云雾未披襟。--白居易树为清凉倚，池因盥漱临。蘋芳遭燕拂，莲坼待蜂寻。--刘禹锡舍下环流水，窗中列远岑。苔斑钱剥落，石怪玉嶔岑。--白居易鹊顶迎秋秃，莺喉入夏瘖。绿杨垂嫩色，綖棘露长针。--刘禹锡散秩身犹幸，趋朝力不任。官将方共拙，年与病交侵。--白居易徇乐非时选，忘机似陆沈。鉴容称四皓，扪腹有三壬。--刘禹锡携手惭连璧，同心许断金。紫芝虽继唱，白雪少知音。--白居易忆罢吴门守，相逢楚水浔。舟中频曲晏，夜后各加斟。--刘禹锡浊酒销残漏，弦声间远砧。酡颜舞长袖，密坐接华簪。--白居易持论峰峦峻，战文矛戟森。笑言诚莫逆，造次必相箴。--刘禹锡往事应如昨，余欢迄至今。迎君常倒屣，访我辄携衾。--白居易阴魄初离毕，阳光正在参。待公休一食，纵饮共狂吟。--刘禹锡,
馆娃宫在旧郡西南砚石山前，瞰姑苏台傍有采,刘禹锡,宫馆贮娇娃，当时意大夸。艳倾吴国尽，笑入楚王家。月殿移椒壁，天花代舜华。唯馀采香径，一带绕山斜。,
送韦秀才道冲赴制举,刘禹锡,惊禽一辞巢，栖息无少安。秋扇一离手，流尘蔽霜纨。故侣不可追，凉风日已寒。远逢杜陵士，别尽平生欢。逐客无印绶，楚江多芷兰。因居暇时游，长铗不复弹。阅书南轩霁，縆瑟清夜阑。万境身外寂，一杯腹中宽。伊昔玄宗朝，冬卿冠鸳鸾。肃穆升内殿，从容领儒冠。游夏无措词，阳秋垂不刊。至今群玉府，学者空纵观。世人希德门，揭若攀峰峦。之子尚明训，锵如振琅玕。一旦西上书，斑衣拂征鞍。荆台宿暮雨，汉水浮春澜。君门起天中，多士如星攒。烟霞覆双阙，抃舞罗千官。清漏滴铜壶，仙厨下雕槃。荧煌仰金榜，错落濡飞翰。古来才杰士，所嗟遭时难。一鸣从此始，相望青云端。,
奉和郑相公以考功十弟山姜花俯赐篇咏,刘禹锡,采撷黄姜蕊，封题青琐闱。共闻调膳日，正是退朝归。响为纤筵发，情随彩翰飞。故将天下宝，万里与光辉。,
题淳于髡墓,刘禹锡,生为齐赘婿，死作楚先贤。应以客卿葬，故临官道边。寓言本多兴，放意能合权。我有一石酒，置君坟树前。,
和州送钱侍御自宣州幕拜官便于华州觐省,刘禹锡,五彩绣衣裳，当年正相称。春风旧关路，归去真多兴。兰陔行可采，莲府犹回瞪。杨家绀幰迎，谢守瑶华赠。御街草泛滟，台柏烟含凝。曾是平生游，无因理归乘。,
重送鸿举师赴江陵谒马逢侍御,刘禹锡,西北秋风凋蕙兰，洞庭波上碧云寒。茂陵才子江陵住，乞取新诗合掌看。,
监祠夕月坛书事,刘禹锡,西皞司分昼夜平，羲和停午太阴生。铿锵揖让秋光里，观者如云出凤城。,
伤桃源薛道士,刘禹锡,坛边松在鹤巢空，白鹿闲行旧径中。手植红桃千树发，满山无主任春风。,
思黯南墅赏牡丹,刘禹锡,偶然相遇人间世，合在增城阿姥家。有此倾城好颜色，天教晚发赛诸花。,
秋日题窦员外崇德里新居,刘禹锡,长爱街西风景闲，到君居处暂开颜。清光门外一渠水，秋色墙头数点山。疏种碧松通月朗，多栽红药待春还。莫言堆案无馀地，认得诗人在此间。,
同乐天登栖灵寺塔,刘禹锡,步步相携不觉难，九层云外倚阑干。忽然笑语半天上，无限游人举眼看。,
杏园花下酬乐天见赠,刘禹锡,二十馀年作逐臣，归来还见曲江春。游人莫笑白头醉，老醉花间有几人。,
酬朗州崔员外与任十四兄侍御，同过鄙人旧居,刘禹锡,昔日居邻招屈亭，枫林橘树鹧鸪声。一辞御苑青门去，十见蛮江白芷生。自此曾沾宣室召，如今又守阖闾城。何人万里能相忆，同舍仙郎与外兄。,
江陵严司空见示与成都武相公唱和，因命同作,刘禹锡,南荆西蜀大行台，幕府旌门相对开。名重三司平水土，威雄八阵役风雷。彩云朝望青城起，锦浪秋经白帝来。不是郢中清唱发，谁当丞相掞天才。,
萋兮吟,刘禹锡,天涯浮云生，争蔽日月光。穷巷秋风起，先摧兰蕙芳。万货列旗亭，恣心注明珰。名高毁所集，言巧智难防。勿谓行大道，斯须成太行。莫吟萋兮什，徒使君子伤。,
赠致仕滕庶子先辈,刘禹锡,朝服归来昼锦荣，登科记上更无兄。寿觞每使曾孙献，胜境长携众妓行。矍铄据鞍时骋健，殷勤把酒尚多情。凌寒却向山阴去，衣绣郎君雪里行。,
海阳十咏·云英潭,刘禹锡,芳幄覆云屏，石奁开碧镜。支流日飞洒，深处自疑莹。潜去不见迹，清音常满听。有时病朝酲，来此心神醒。,
送宗密上人归南山草堂寺，因谒河南尹白侍郎,刘禹锡,宿习修来得慧根，多闻第一却忘言。自从七祖传心印，不要三乘入便门。东泛沧江寻古迹，西归紫阁出尘喧。河南白尹大檀越，好把真经相对翻。,
赠元九侍御文石枕以诗奖之,刘禹锡,文章似锦气如虹，宜荐华簪绿殿中。纵使凉飙生旦夕，犹堪拂拭愈头风。,
答杨八敬之绝句,刘禹锡,饱霜孤竹声偏切，带火焦桐韵本悲。今日知音一留听，是君心事不平时。,
秋夜安国观闻笙,刘禹锡,织女分明银汉秋，桂枝梧叶共飕飗。月露满庭人寂寂，霓裳一曲在高楼。,
龙阳县歌,刘禹锡,县门白日无尘土，百姓县前挽鱼罟。主人引客登大堤，小儿纵观黄犬怒。鹧鸪惊鸣绕篱落，橘柚垂芳照窗户。沙平草绿见吏稀，寂历斜阳照县鼓。,
同乐天送河南冯尹学士,刘禹锡,可怜五马风流地，暂辍金貂侍从才。阁上掩书刘向去，门前修刺孔融来。崤陵路静寒无雨，洛水桥长昼起雷。共羡府中棠棣好，先于城外百花开。,
踏潮歌,刘禹锡,屯门积日无回飙，沧波不归成踏潮。轰如鞭石矻且摇，亘空欲驾鼋鼍桥。惊湍蹙缩悍而骄，大陵高岸失岧峣。四边无阻音响调，背负元气掀重霄。介鲸得性方逍遥，仰鼻嘘吸扬朱翘。海人狂顾迭相招，罽衣髽首声哓哓。征南将军登丽谯，赤旗指麾不敢嚣。翌日风回沴气消，归涛纳纳景昭昭。乌泥白沙复满海，海色不动如青瑶。,
三乡驿楼伏睹玄宗望女几山诗，小臣斐然有感,刘禹锡,开元天子万事足，唯惜当时光景促。三乡陌上望仙山，归作霓裳羽衣曲。仙心从此在瑶池，三清八景相追随。天上忽乘白云去，世间空有秋风词。,
田顺郎歌,刘禹锡,清歌不是世间音，玉殿尝闻称主心。唯有顺郎全学得，一声飞出九重深。,
秋萤引,刘禹锡,汉陵秦苑遥苍苍，陈根腐叶秋萤光。夜空寥寂金气净，千门九陌飞悠扬。纷纶晖映互明灭，金炉星喷镫花发。露华洗濯清风吹，低昂不定招摇垂。高丽罘罳照珠网，斜历璇题舞罗幌。曝衣楼上拂香裙，承露台前转仙掌。槐市诸生夜读书，北窗分明辨鲁鱼。行子东山起征思，中郎骑省悲秋气。铜雀人归自入帘，长门帐开来照泪。谁言向晦常自明，儿童走步娇女争。天生有光非自衒，远近低昂暗中见。撮蚊妖鸟亦夜起，翅如车轮而已矣。,
忆春草,刘禹锡,忆春草，处处多情洛阳道。金谷园中见日迟，铜驼陌上迎风早。河南大君频出难，只得池塘十步看。府门闭后满街月，几处游人草头歇。馆娃宫外姑苏台，郁郁芊芊拨不开。无风自偃君知否，西子裙裾曾拂来。,
梁国祠,刘禹锡,梁国三郎威德尊，女巫箫鼓走乡村。万家长见空山上，雨气苍茫生庙门。,
洛滨病卧，户部李侍郎见惠药物，谑以文星之,刘禹锡,隐几支颐对落晖，故人书信到柴扉。周南留滞商山老，星象如今属少微。,
吐绶鸟词,刘禹锡,越山有鸟翔寥廓，嗉中天绶光若若。越人偶见而奇之，因名吐绶江南知。四明天姥神仙地，朱鸟星精钟异气。赤玉雕成彪炳毛，红绡翦出玲珑翅。湖烟始开山日高，迎风吐绶盘花绦。临波似染琅琊草，映叶疑开阿母桃。花红草绿人间事，未若灵禽自然贵。鹤吐明珠暂报恩，鹊衔金印空为瑞。春和秋霁野花开，玩景寻芳处处来。翠幕雕笼非所慕，珠丸柘弹莫相猜。栖月啼烟凌缥缈，高林先见金霞晓。三山仙路寄遥情，刷羽扬翘欲上征。不学碧鸡依井络，愿随青鸟向层城。太液池中有黄鹄，怜君长向高枝宿。如何一借羊角风，来听箫韶九成曲。,
叹水别白二十二,刘禹锡,水。至清，尽美。从一勺，至千里。利人利物，时行时止。道性净皆然，交情淡如此。君游金谷堤上，我在石渠署里。两心相忆似流波，潺湲日夜无穷已。,
寄唐州杨八归厚,刘禹锡,淮安古地拥州师，画角金饶旦夕吹。浅草遥迎鹔鹴马，春风乱飐辟邪旗。谪仙年月今应满，戆谏声名众所知。何况迁乔旧同伴，一双先入凤凰池。,
相和歌辞·阿娇怨,刘禹锡,望见葳蕤举翠华，试开金屋扫庭花。须臾宫女传来信，云幸平阳公主家。,
酬浙东李侍郎越州春晚即事长句,刘禹锡,越中蔼蔼繁华地，秦望峰前禹穴西。湖草初生边雁去，山花半谢杜鹃啼。青油昼卷临高阁，红旆晴翻绕古堤。明日汉庭征旧德，老人争出若耶溪。,
和牛相公雨后寓怀见示,刘禹锡,金火交争正抑扬，萧萧飞雨助清商，晓看纨扇恩情薄，夜觉纱灯刻数长。树上早蝉才发响，庭中百草已无光。当年富贵亦惆怅，何况悲翁发似霜。,
再经故元九相公宅池上作,刘禹锡,故池春又至，一到一伤情。雁鹜群犹下，蛙螟衣已生。竹丛身后长，台势雨来倾。六尺孤安在，人间未有名。,
怀妓,刘禹锡,玉钗重合两无缘，鱼在深潭鹤在天。得意紫鸾休舞镜，能言青鸟罢衔笺。金盆已覆难收水，玉轸长抛不续弦。若向蘼芜山下过，遥将红泪洒穷泉。鸾飞远树栖何处，凤得新巢想称心。红壁尚留香漠漠，碧云初断信沉沉。情知点污投泥玉，犹自经营买笑金。从此山头似人石，丈夫形状泪痕深。但曾行处遍寻看，虽是生离死一般。买笑树边花已老，画眉窗下月犹残。云藏巫峡音容断，路隔星桥过往难。莫怪诗成无泪滴，尽倾东海也须干。三山不见海沉沉，岂有仙踪更可寻。青鸟去时云路断，姮娥归处月宫深。纱窗遥想春相忆，书幌谁怜夜独吟。料得夜来天上镜，只应偏照两人心。,
鱼复江中,刘禹锡,扁舟尽室贫相逐，白发藏冠镊更加。远水自澄终日绿，晴林长落过春花。客情浩荡逢乡语，诗意留连重物华。风樯好住贪程去，斜日青帘背酒家。,
相和歌辞·团扇郎,刘禹锡,团扇复团扇，奉君清暑殿。秋风入庭树，从此不相见。上有乘鸾女，苍苍虫网遍。明年入怀袖，别是机中练。,
早秋送台院杨侍御归朝,刘禹锡,仙署棣华春，当时已绝伦。今朝丹阙下，更入白眉人。重振高阳族，分居要路津。一门科第足，五府辟书频。鸷鸟得秋气，法星悬火旻。圣朝寰海静，所至不埋轮。,
赠乐天,刘禹锡,一别旧游尽，相逢俱涕零。在人虽晚达，于树似冬青。痛饮连宵醉，狂吟满坐听。终期抛印绶，共占少微星。,
送令狐相公自仆射出镇南梁,刘禹锡,夏木正阴成，戎装出帝京。沾襟辞阙泪，回首别乡情。云树褒中路，风烟汉上城。前旌转谷去，后骑踏桥声。久领鸳行重，无嫌虎绶轻。终提一麾去，再入福苍生。,
杂曲歌辞·纪南歌,刘禹锡,风烟纪南城，尘土荆门路。天寒猎兽者，走上樊姬墓。,
海阳湖别浩初师,刘禹锡,近郭看殊境，独游常鲜欢。逢君驻缁锡，观貌称林峦。湖满景方霁，野香春未阑。爱泉移席近，闻石辍棋看。风止松犹韵，花繁露未干。桥形出树曲，岩影落池寒。别路千嶂里，诗情暮云端。他年买山处，似此得隳官。,
答乐天见忆,刘禹锡,与老无期约，到来如等闲。偏伤朋友尽，移兴子孙间。笔底心无毒，杯前胆不豩。唯馀忆君梦，飞过武牢关。,
晚岁登武陵城顾望水陆怅然有作,刘禹锡,星象承乌翼，蛮陬想犬牙。俚人祠竹节，仙洞闭桃花。城基历汉魏，江源自賨巴。华表廖王墓，菜地黄琼家。霜轻菊秀晚，石浅水纹斜。樵音绕故垒，汲路明寒沙。凊风稍改叶，卢橘始含葩。野桥过驿骑，丛祠发迥笳。跳鳞避举网，倦鸟寄行楂。路尘高出树，山火远连霞。夕曛转赤岸，浮霭起苍葭。轧轧渡水桨，连连赴林鸦。叫阍道非远，赐环期自赊。孤臣本危涕，乔木在天涯。,
令狐相公俯赠篇章斐然仰谢,刘禹锡,鄂渚临流别，梁园冲雪来。旅愁随冻释，欢意待花开。城晓乌频起，池春雁欲回。饮和心自醉，何必管弦催。,
酬令狐相公雪中游玄都见忆,刘禹锡,好雪动高情，心期在玉京。人披鹤氅出，马踏象筵行。照耀楼台变，淋漓松桂清。玄都留五字，使入步虚声。,
和令狐相公南斋小宴听阮咸,刘禹锡,阮巷久芜沉，四弦有遗音。雅声发兰室，远思含竹林。座绝众宾语，庭移芳树阴。飞觞助真气，寂听无流心。影似白团扇，调谐朱弦琴。一毫不平意，幽怨古犹今。,
酬太原令狐相公见寄,刘禹锡,书信来天外，琼瑶满匣中。衣冠南渡远，旌节北门雄。鹤唳华亭月，马嘶榆塞风。山川几千里，惟有两心同。,
酬令狐相公庭前白菊花谢偶书所怀见寄,刘禹锡,数丛如雪色，一旦冒霜开。寒蕊差池落，清香断续来。思深含别怨，芳谢惜年催。千里难同赏，看看又早梅。,
酬令狐相公杏园花下饮有怀见寄,刘禹锡,年年曲江望，花发即经过。未饮心先醉，临风思倍多。三春看又尽，两地欲如何。日望长安道，空成劳者歌。,
令狐相公见示，题洋州崔侍郎宅双木瓜花顷接,刘禹锡,金牛蜀路远，玉树帝城春。荣耀生华馆，逢迎欠主人。帘前疑小雪，墙外丽行尘。来去皆回首，情深是德邻。,
将之官留辞裴令公留守,刘禹锡,祖帐临伊水，前旌指渭河。风烟里数少，云雨别情多。重叠受恩久，邅回如命何。东山与东阁，终异再经过。,
秋晚病中乐天以诗见问力疾奉酬,刘禹锡,耳虚多听远，展转晨鸡鸣。一室背灯卧，中宵扫叶声。兰芳经雨败，鹤病得秋轻。肯踏衡门草，唯应是友生。,
相和歌辞·采菱行,刘禹锡,白马湖平秋日光，紫菱如锦彩鸾翔。荡舟游女满中央，采菱不顾马上郎。争多逐胜纷相向，时转兰桡破轻浪。长鬟弱袂动参差，钗影钏文浮荡漾。笑语哇咬顾晚晖，蓼花绿岸扣舷归。归来共到市桥步，野蔓系船萍满衣。家家竹楼临广陌，下有连樯多估客。携觞荐芰夜经过，醉踏大堤相应歌。屈平祠下沅江水，月照寒波白烟起。一曲南音此地闻，长安北望三千里。,
莫瑶歌,刘禹锡,莫瑶自生长，名字无符籍。市易杂鲛人，婚姻通木客。星居占泉眼，火种开山脊。夜渡千仞谿，含沙不能射。,
牛相公林亭雨后偶成,刘禹锡,飞雨过池阁，浮光生草树。新竹开粉奁，初莲爇香注。野花无时节，水鸟自来去。若问知境人，人间第一处。,
和李相公平泉潭上喜见初月,刘禹锡,家山见初月，林壑悄无尘。幽境此何夕，清光如为人。潭空破镜入，风动翠蛾嚬。会向琐窗望，追思伊洛滨。,
送春曲三首,刘禹锡,春向晚，春晚思悠哉。风云日已改，花叶自相催。漠漠空中去，何时天际来。春已暮，冉冉如人老，映叶见残花，连天是青草。可怜桃与李，从此同桑枣。春景去，此去何时回。游人千万恨，落日上高台。寂寞繁花尽，流莺归莫来。,
罢郡姑苏北归渡扬子津,刘禹锡,几岁悲南国，今朝赋北征。归心渡江勇，病体得秋轻。海阔石门小，城高粉堞明。金山旧游寺，过岸听钟声。故国荒台在，前临震泽波。绮罗随世尽，麋鹿古时多。筑用金鎚力，摧因石鼠窠。昔年雕辇路，唯有采樵歌。,
捣衣曲,刘禹锡,爽砧应秋律，繁杵含凄风。一一远相续，家家音不同。户庭凝露清，伴侣明月中。长裾委襞积，轻珮垂璁珑。汗余衫更馥，钿移麝半空。报寒惊边雁，促思闻候虫。天狼正芒角，虎落定相攻。盈箧寄何处，征人如转蓬。,
观云篇,刘禹锡,兴云感阴气，疾足如见机。晴来意态行，有若功成归。葱茏含晚景，洁白凝秋晖。夜深度银汉，漠漠仙人衣。,
养鸷词,刘禹锡,养鸷非玩形，所资击鲜力。少年昧其理，日日哺不息。探雏网黄口，旦暮有馀食。宁知下鞲时，翅重飞不得。毰毸止林表，狡兔自南北。饮啄既已盈，安能劳羽翼。,
送惟良上人,刘禹锡,高斋洒寒水，是夕山僧至。玄牝无关锁，琼书舍文字。灯明香满室，月午霜凝地。语到不言时，世间人尽睡。,
观柘枝舞二首,刘禹锡,胡服何葳蕤，仙仙登绮墀。神飙猎红蕖，龙烛映金枝。垂带覆纤腰，安钿当妩眉。翘袖中繁鼓，倾眸溯华榱。燕秦有旧曲，淮南多冶词。欲见倾城处，君看赴节时。山鸡临清镜，石燕赴遥津。何如上客会，长袖入华裀。体轻似无骨，观者皆耸神。曲尽回身处，层波犹注人。,
台城怀古,刘禹锡,清江悠悠王气沉，六朝遗事何处寻。宫墙隐嶙围野泽，鹳鶂夜鸣秋色深。,
李贾二大谏拜命后寄杨八寿州,刘禹锡,谏省新登二直臣，万方惊喜捧丝纶。则知天子明如日，肯放淮南高卧人。,
与歌童田顺郎,刘禹锡,天下能歌御史娘，花前叶底奉君王。九重深处无人见，分付新声与顺郎。,
闻韩宾擢第归觐，以诗美之，兼贺韩十五曹长,刘禹锡,零陵香草满郊坰，丹穴雏飞入翠屏。孝若归来成画赞，孟阳别后有山铭。兰陔旧地花才结，桂树新枝色更青。为报儒林丈人道，如今从此鬓星星。,
有獭吟,刘禹锡,有獭得嘉鱼，自谓天见怜。先祭不敢食，捧鳞望青玄。人立寒沙上，心专眼悁悁。渔翁以为妖，举块投其咽。呼儿贯鱼归，与獭同烹煎。关关黄金鹗，大翅摇江烟。下见盈寻鱼，投身擘洪连。攫拏隐鳞去，哺雏林岳巅。鸱乌欲伺隙，遥噪莫敢前。长居青云路，弹射无由缘。何地无江湖，何水无鲔鳣。天意不宰割，菲祭徒虔虔。空馀知礼重，载在淹中篇。,
寄杨虢州与之旧姻,刘禹锡,避地江湖知几春，今来本郡拥朱轮。阮郎无复里中旧，杨仆却为关外人。各系一官难命驾，每怀前好易沾巾。玉城山里多灵药，摆落功名且养神。,
赠李司空妓,刘禹锡,高髻云鬟宫样妆，春风一曲杜韦娘。司空见惯浑闲事，断尽苏州刺史肠。,
和西川李尚书伤孔雀及薛涛之什,刘禹锡,玉儿已逐金镮葬，翠羽先随秋草萎。唯见芙蓉含晓露，数行红泪滴清池。,
尉迟郎中见示自南迁牵复却至洛城东旧居之作,刘禹锡,曾遭飞语十年谪，新受恩光万里还。朝服不妨游洛浦，郊园依旧看嵩山。竹含天籁清商乐，水绕庭台碧玉环。留作功成退身地，如今只是暂时闲。,
有所嗟二首,刘禹锡,庾令楼中初见时，武昌春柳似腰肢。相逢相笑尽如梦，为雨为云今不知。鄂渚濛濛烟雨微，女郎魂逐暮云归。只应长在汉阳渡，化作鸳鸯一只飞。,
刘驸马水亭避暑,刘禹锡,千竿竹翠数莲红，水阁虚凉玉簟空。琥珀盏红疑漏酒，水晶帘莹更通风。赐冰满碗沉朱实，法馔盈盘覆碧笼。尽日逍遥避烦暑，再三珍重主人翁。,
哭吕衡州，时予方谪居,刘禹锡,一夜霜风凋玉芝，苍生望绝士林悲。空怀济世安人略，不见男婚女嫁时。遗草一函归太史，旅坟三尺近要离。朔方徙岁行当满，欲为君刊第二碑。,
阳山庙观赛神,刘禹锡,汉家都尉旧征蛮，血食如今配此山，曲盖幽深苍桧下，洞箫愁绝翠屏间。荆巫脉脉传神语，野老娑娑起醉颜。日落风生庙门外，几人连蹋竹歌还。,
答裴令公雪中讶白二十二与诸公不相访之什,刘禹锡,玉树琼楼满眼新，的知开閤待诸宾。迟迟未去非无意，拟作梁园坐右人。,
赠日本僧智藏,刘禹锡,浮杯万里过沧溟，遍礼名山适性灵。深夜降龙潭水黑，新秋放鹤野田青。身无彼我那怀土，心会真如不读经。为问中华学道者，几人雄猛得宁馨。,
送元简上人适越,刘禹锡,孤云出岫本无依，胜境名山即是归。久向吴门游好寺，还思越水洗尘机。浙江涛惊狮子吼，稽岭峰疑灵鹫飞。更入天台石桥去，垂珠璀璨拂三衣。,
答张侍御贾喜再登科后，自洛赴上都赠别,刘禹锡,又被时人写姓名，春风引路入京城。知君忆得前身事，分付莺花与后生。,
和滑州李尚书上巳忆江南禊事,刘禹锡,白马津头春日迟，沙州归雁拂旌旗。柳营唯有军中戏，不似江南三月时。,
和乐天南园试小乐,刘禹锡,闲步南园烟雨晴，遥闻丝竹出墙声。欲抛丹笔三川去，先教清商一部成。花木手栽偏有兴，歌词自作别生情。多才遇景皆能咏，当日人传满凤城。,
送裴处士应制举诗,刘禹锡,裴生久在风尘里，气劲言高少知己。注书曾学郑司农，历国多于孔夫子。往年访我到连州，无穷绝境终日游。登山雨中试蜡屐，入洞夏里披貂裘。白帝城边又相遇，敛翼三年不飞去。忽然结束如秋蓬，自称对策明光宫。人言策中说何事，掉头不答看飞鸿。彤庭翠松迎晓日，凤衔金榜云间出。中贵腰鞭立倾酒，宰臣委佩观摇笔。古称射策如弯弧，一发偶中何时无。由来草泽无忌讳，努力满挽当亨衢。忆得当年识君处，嘉禾驿后联墙住。垂钩钓得王馀鱼，踏芳共登苏小墓。此事今同梦想间，相看一笑且开颜。老大希逢旧邻里，为君扶病到方山。,
城西行,刘禹锡,城西簇簇三叛族，叛者为谁蔡吴蜀。中使提刀出禁来，九衢车马轰如雷。临刑与酒杯未覆，雠家白官先请肉。守吏能然董卓脐，饥乌来觇桓玄目。城西人散泰阶平，雨洗血痕春草生。,
夜闻商人船中筝,刘禹锡,大艑高帆一百尺，新声促柱十三弦。扬州市里商人女，来占江西明月天。,
杂曲歌辞·纥那曲,刘禹锡,杨柳郁青青，竹枝无限情。同郎一回顾，听唱纥那声。踏曲兴无穷，调同词不同。愿郎千万寿，长作主人翁。,
故洛城古墙,刘禹锡,粉落椒飞知几春，风吹雨洒旋成尘。莫言一片危基在，犹过无穷来往人。,
和浙西李大夫霜夜对月，听小童吹觱篥歌，依,刘禹锡,海门双青暮烟歇，万顷金波涌明月。侯家小儿能觱篥，对此清光天性发。长江凝练树无风，浏栗一声霄汉中。涵胡画角怨边草，萧瑟清蝉吟野丛。冲融顿挫心使指，雄吼如风转如水。思妇多情珠泪垂，仙禽欲舞双翅起。郡人寂听衣满霜，江城月斜楼影长。才惊指下繁韵息，已见树杪明星光。谢公高斋吟激楚，恋阙心同在羁旅。一奏荆人白雪歌，如闻雒客扶风邬。吴门水驿按山阴，文字殷勤寄意深。欲识阳陶能绝处，少年荣贵道伤心。,
淮阴行,刘禹锡,何物令侬羡，羡郎船尾燕。衔泥趁樯竿，宿食长相见。,
送河南皇甫少尹赴绛州,刘禹锡,祖帐临周道，前旌指晋城。午桥群吏散，亥字老人迎。诗酒同行乐，别离方见情。从此洛阳社，吟咏属书生。,
送深法师游南岳,刘禹锡,师在白云乡，名登善法堂。十方传句偈，八部会坛场。飞锡无定所，宝书留旧房。唯应衔果雁，相送至衡阳。,
经东都安国观九仙公主旧院作,刘禹锡,仙院御沟东，今来事不同。门开青草日，楼闭绿杨风。将犬升天路，披云赴月宫。武皇曾驻跸，亲问主人翁。,
学阮公体,刘禹锡,少年负志气，信道不从时。只言绳自知，安知室可欺？百胜难虑敌，三折乃良医。人生不失意，焉能慕知己？,
步出武陵东亭临江寓望,刘禹锡,鹰至感风候，霜馀变林麓。孤帆带日来，寒江转沙曲。戍摇旗影动，津晚橹声促。月上彩霞收，渔歌远相续。,
宿诚禅师山房题赠二首,刘禹锡,宴坐白云端，清江直下看。来人望金刹，讲席绕香坛。虎啸夜林动，鼍鸣秋涧寒。众音徒起灭，心在净中观。不出孤峰上，人间四十秋。视身如传舍，阅世似东流。法为因缘立，心从次第修。中宵问真偈，有住是吾忧。,
酬太原狄尚书见寄,刘禹锡,家声烜赫冠前贤，时望穹崇镇北边。身上官衔如座主，幕中谭笑取同年。幽并侠少趋鞭弭，燕赵佳人奉管弦。仍把天兵书号笔，远题长句寄山川。,
伤丘中丞,刘禹锡,邺下杀才子，苍茫冤气凝。枯杨映漳水，野火上西陵。马鬣今无所，龙门昔共登。何人为吊客，唯是有青蝇。,
麻姑山,刘禹锡,曾游仙迹见丰碑，除却麻姑更有谁。云盖青山龙卧处，日临丹洞鹤归时。霜凝上界花开晚，月冷中天果熟迟。人到便须抛世事，稻田还拟种灵芝。,
自江陵沿流道中,刘禹锡,三千三百西江水，自古如今要路津。月夜歌谣有渔父，风天气色属商人。沙村好处多逢寺，山叶红时觉胜春。行到南朝征战地，古来名将尽为神。,
别夔州官吏,刘禹锡,三年楚国巴城守，一去扬州扬子津。青帐联延喧驿步，白头俯伛到江滨。巫山暮色常含雨，峡水秋来不恐人。惟有九歌词数首，里中留与赛蛮神。,
送陆侍御归淮南使府五韵,刘禹锡,江左重诗篇，陆生名久传。凤城来已熟，羊酪不嫌膻。归路芙蓉府，离堂玳瑁筵。泰山呈腊雪，隋柳布新年。曾忝扬州荐，因君达短笺。,
和乐天诮失婢榜者,刘禹锡,把镜朝犹在，添香夜不归。鸳鸯拂瓦去，鹦鹉透笼飞。不逐张公子，即随刘武威。新知正相乐，从此脱青衣。,
罢郡归洛阳寄友人,刘禹锡,远谪年犹少，初归鬓已衰。门闲故吏去，室静老僧期。不见蜘蛛集，频为佝偻欺。颖微囊未出，寒甚谷难吹。濩落唯心在，平生有己知。商歌夜深后，听者竟为谁。,
和汴州令狐相公到镇改月偶书所怀,刘禹锡,受脤新梁苑，和羹旧傅岩。援毫动星宿，垂钓取韬钤。赫奕三川至，欢呼百姓瞻。绿油貔虎拥，青纸凤凰衔。外垒曾无警，中厨亦罢监。推诚人自服，去杀令逾严。赳赳容皆饰，幡幡口尽钳。为兄怜庾翼，选婿得萧咸。郁倔咽喉地，骈臻水陆兼。度桥鸣绀幰，入肆飏云帆。端月当中气，东风应远占。管弦喧夜景，灯烛掩寒蟾。酒每倾三雅，书能发百函。词人羞布鼓，远客献貂襜。歌榭白团扇，舞筵金缕衫。旌旗遥一簇，舄履近相搀。花树当朱阁，晴河逼翠帘。衣风飘叆叇，烛泪滴巉岩。玉斝虚频易，金炉暖更添。映镮窥艳艳，隔袖见纤纤。谢傅何由接，桓伊定不凡。应怜郡斋老，旦夕镊霜髯。,
和令狐相公谢太原李侍中寄蒲桃,刘禹锡,珍果出西域，移根到北方。昔年随汉使，今日寄梁王。上相芳缄至，行台绮席张。鱼鳞含宿润，马乳带残霜。染指铅粉腻，满喉甘露香。酝成十日酒，味敌五云浆。咀嚼停金盏，称嗟响画堂。惭非末至客，不得一枝尝。,
酬令狐相公秋怀见寄,刘禹锡,寂寞蝉声静，差池燕羽回。秋风怜越绝，朔气想台骀。相去数千里，无因同一杯。殷勤望飞雁，新自塞垣来。,
三月三日与乐天及河南李尹奉陪裴令公泛洛禊,刘禹锡,洛下今修禊，群贤胜会稽。盛筵陪玉铉，通籍尽金闺。波上神仙妓，岸傍桃李蹊。水嬉如鹭振，歌响杂莺啼。历览风光好，沿洄意思迷。棹歌能俪曲，墨客竞分题。翠幄连云起，香车向道齐。人夸绫步障，马惜锦障泥。尘暗宫墙外，霞明苑树西。舟形随鹢转，桥影与虹低。川色晴犹远，乌声暮欲栖。唯馀踏青伴，待月魏王堤。,
和令狐相公春早朝回盐铁使院中作,刘禹锡,柳动御沟清，威迟堤上行。城隅日未过，山色雨初晴。莺避传呼起，花临府署明。簿书盈几案，要自有高情。,
浙西李大夫述梦四十韵，并浙东元相公酬和，,刘禹锡,位是才能取，时因际会遭。羽仪呈鸑鷟，铓刃试豪曹。洛下推年少，山东许地高。门承金铉鼎，家有玉璜韬。海浪扶鹏翅，天风引骥髦。便知蓬阁閟，不识鲁衣褒。兴发春塘草，魂交益部刀。形开犹抱膝，烛尽遽挥毫。昔仕当初筮，逢时咏载橐。怀铅辨虫蠹，染素学鹅毛。车骑方休汝，归来欲效陶。南台资謇谔，内署选风骚。羽化如乘鲤，楼居旧冠鳌。美香焚湿麝，名果赐干萄。议赦蝇栖笔，邀歌蚁泛醪。代言无所戏，谢表自称叨。兰焰凝芳泽，芝泥莹玉膏。对频声价出，直久梦魂劳。草诏令归马，批章答献獒。银花悬院榜，翠羽映帘绦。讽谏欣然纳，奇觚率尔操。禁中时谔谔，天下免忉忉。左顾龟成印，双飞鹄织袍。谢宾缘地密，洁己是心豪。五日思归沐，三春羡众邀。茶炉依绿笋，棋局就红桃。溟海桑潜变，阴阳炭暗熬。仙成脱屣去，臣恋捧弓号。建节辞乌柏，宣风看鹭涛。土山京口峻，铁瓮郡城牢。曲岛花千树，官池水一篙。莺来和丝管，雁起拂麾旄。宛转倾罗扇，回旋堕玉搔。罚筹长竖纛，觥盏样如舠。山是千重障，江为四面濠。卧龙曾得雨，孤鹤尚鸣皋。剑用雄开匣，弓闲蛰受弢。凤姿尝在竹，鷃羽不离蒿。吴越分双镇，东西接万艘。今朝比潘陆，江海更滔滔。,
顺阳歌,刘禹锡,朝辞官军驿，前望顺阳路。野水啮荒坟，秋虫镂宫树。曾闻天宝末，胡马西南骛。城守鲁将军，拔城从此去。,
度桂岭歌,刘禹锡,桂阳岭，下下复高高。人稀鸟兽骇，地远草木豪。寄言迁金子，知余歌者劳。,
和重题,刘禹锡,林端落照尽，湖上远岚清。水榭芝兰室，仙舟鱼鸟情。人琴久寂寞，烟月若平生。一泛钓璜处，再吟锵玉声。,
鄂渚留别李二十一表臣大夫,刘禹锡,高樯起行色，促柱动离声。欲问江深浅，应如远别情。,
华清词,刘禹锡,日出骊山东，裴回照温泉。楼台影玲珑，稍稍开白烟。言昔太上皇，常居此祈年。风中闻清乐，往往来列仙。翠华入五云，紫气归上玄。哀哀生人泪，泣尽弓剑前。圣道本自我，凡情徒颙然。小臣感玄化，一望青冥天。,
出鄂州界怀表臣二首,刘禹锡,离席一挥杯，别愁今尚醉。迟迟有情处，却恨江帆驶。梦觉疑连榻，舟行忽千里。不见黄鹤楼，寒沙雪相似。,
和游房公旧竹亭闻琴绝句,刘禹锡,尚有竹间路，永无綦下尘。一闻流水曲，重忆餐霞人。,
鶗鴂吟,刘禹锡,朝阳有鸣凤，不闻千万祀。鶗鴂催众芳，晨间先入耳。秋风白露晞，从是尔啼时。如何上春日，唧唧满庭飞。,
谢宣州崔相公赐马,刘禹锡,浮云金络膝，昨日别朱轮。衔草如怀恋，嘶风尚意频。曾将比君子，不是换佳人。从此西归路，应容蹑后尘。,
别友人后得书因以诗赠,刘禹锡,前时送君去，挥手青门桥。路转不相见，犹闻马萧萧。今得出关书，行程日已遥。春还迟君至，共结芳兰苕。,
送浑大夫赴丰州,刘禹锡,凤衔新诏降恩华，又见旌旗出浑家。故吏来辞辛属国，精兵愿逐李轻车。毡裘君长迎风驭，锦带酋豪踏雪衙。其奈明年好春日，无人唤看牡丹花。,
调瑟词,刘禹锡,调瑟在张弦，弦平音自足。朱弦二十五，缺一不成曲。美人爱高张，瑶轸再三促。上弦虽独响，下应不相属。日暮声未和，寂寥一枯木。却顾膝上弦，流泪难相续。,
元和甲午岁诏书尽征江湘逐客，余自武陵赴京,刘禹锡,雷雨江山起卧龙，武陵樵客蹑仙踪。十年楚水枫林下，今夜初闻长乐钟。,
咏古二首有所寄,刘禹锡,车音想辚辚，不见綦下尘。可怜平阳第，歌舞娇青春。金屋容色在，文园词赋新。一朝复得幸，应知失意人。寂寥照镜台，遗基古南阳。真人昔来游，翠凤相随翔。目成在桑野，志遂贮椒房。岂无三千女，初心不可忘。,
美温尚书镇定兴元以诗寄贺,刘禹锡,旌旗入境犬无声，戮尽鲸鲵汉水清。从此世人开耳目，始知名将出书生。,
朗州窦员外见示与澧州元郎中郡斋赠答长句二,刘禹锡,鸳鹭差池出建章，彩旗朱户蔚相望。新恩共理犬牙地，昨日同含鸡舌香。白芷江边分驿路，山桃蹊外接甘棠。应怜一罢金闺籍，枉渚逢春十度伤。,
碧涧寺见元九侍御和展上人诗，有三生之句因,刘禹锡,廊下题诗满壁尘，塔前松树已皴鳞。古来唯有王文度，重见平生竺道人。,
和裴相公傍水闲行,刘禹锡,为爱逍遥第一篇，时时闲步赏风烟。看花临水心无事，功业成来二十年。,
忆乐天,刘禹锡,寻常相见意殷勤，别后相思梦更频。每遇登临好风景，羡他天性少情人。,
醉答乐天,刘禹锡,洛城洛城何日归，故人故人今转稀。莫嗟雪里暂时别，终拟云间相逐飞。,
庙庭偃松诗,刘禹锡,势轧枝偏根已危，高情一见与扶持。忽从憔悴有生意，却为离披无俗姿。影入岩廊行乐处，韵含天籁宿斋时。谢公莫道东山去，待取阴成满凤池。,
城内花园颇曾游玩，令公居守亦有素期，适春,刘禹锡,楼下芳园最占春，年年结侣采花频。繁霜一夜相撩治，不似佳人似老人。,
赴连州途经洛阳，诸公置酒相送，张员外贾以,刘禹锡,谪在三湘最远州，边鸿不到水南流。如今暂寄樽前笑，明日辞君步步愁。,
海阳十咏·蒙池,刘禹锡,潆渟幽壁下，深净如无力。风起不成文，月来同一色。地灵草木瘦，人远烟霞逼。往往疑列仙，围棋在岩侧。,
白舍人自杭州寄新诗，有柳色春藏苏小家之句,刘禹锡,钱塘山水有奇声，暂谪仙官领百城。女妓还闻名小小，使君谁许唤卿卿。鳌惊震海风雷起，蜃斗嘘天楼阁成。莫道骚人在三楚，文星今向斗牛明。,
酬元九院长自江陵见寄,刘禹锡,无事寻花至仙境，等闲栽树比封君。金门通籍真多士，黄纸除书每日闻。,
重寄绝句,刘禹锡,淮西既是平安地，鸦路今无羽檄飞。闻道唐州最清静，战场耕尽野花稀。,
楚州开元寺北院枸杞临井繁茂可观，群贤赋诗,刘禹锡,僧房药树依寒井，井有香泉树有灵。翠黛叶生笼石甃，殷红子熟照铜瓶。枝繁本是仙人杖，根老新成瑞犬形。上品功能甘露味，还知一勺可延龄。,
阙下待传点呈诸同舍,刘禹锡,禁漏晨钟声欲绝，旌旗组绶影相交。殿含佳气当龙首，阁倚晴天见凤巢。山色葱笼丹槛外，霞光泛滟翠松梢。多惭再入金门籍，不敢为文学解嘲。,
泽宫诗,刘禹锡,秩秩泽宫，有的维鹄。祁祁庶士，于以干禄。彼鹄斯微，若止若翔。千里之差，起于毫芒。我矢既直，我弓既良，依于高墉，因我不臧。高墉伊何，维器与时。视之以心，谁谓鹄微。,
吴方之见示独酌小醉首篇，乐天续有酬答，皆,刘禹锡,闲门共寂任张罗，静室同虚养太和。尘世欢娱开意少，醉乡风景独游多。散金疏傅寻常乐，枕麹刘生取次歌。计会雪中争挈榼，鹿裘鹤氅递相过。,
和思黯忆南庄见示,刘禹锡,丞相新家伊水头，智囊心匠日增修。化成池沼无痕迹，奔走清波不自由。台上看山徐举酒，潭中见月慢回舟。从来天下推尤物，合属人间第一流。,
酬皇甫十少尹暮秋久雨喜晴有怀见示,刘禹锡,雨馀独坐卷帘帷，便得诗人喜霁诗。摇落从来长年感，惨舒偏是病身知。扫开云雾呈光景，流尽潢污见路岐。何况菊香新酒熟，神州司马好狂时。,
早秋集贤院即事,刘禹锡,金数已三伏，火星正西流。树含秋露晓，阁倚碧天秋。灰琯应新律，铜壶添夜筹。商飙从朔塞，爽气入神州。蕙草香书殿，愧花点御沟。山明真色见，水静浊烟收。早岁忝华省，再来成白头。幸依群玉府，末路尚瀛洲。,
和令狐相公郡斋对紫薇花,刘禹锡,明丽碧天霞，丰茸紫绶花。香闻荀令宅，艳入孝王家。几岁自荣乐，高情方叹嗟。有人移上苑，犹足占年华。,
令狐相公频示新什，早春南望遐想汉中，因抒,刘禹锡,军城临汉水，旌旆起春风。远思见江草，归心看塞鸿。野花沿古道，新叶映行宫。惟有诗兼酒，朝朝两不同。,
酬令狐相公新蝉见寄,刘禹锡,相去三千里，闻蝉同此时。清吟晓露叶，愁噪夕阳枝。忽尔弦断绝，俄闻管参差。洛桥碧云晚，西望佳人期。,
送僧方及南谒柳员外,刘禹锡,昔事庐山远，精舍虎溪东。朝阳照瀑水，楼阁虹霓中。骋望羡游云，振衣若秋蓬。旧房闭松月，远思吟江风。古寺历头陀，奇峰扳祝融。南登小桂岭，却望归塞鸿。衣裓贮文章，自言学雕虫。抢榆念陵厉，覆篑图穹崇。远郡多暇日，有诗访禅宫。石门耸峭绝，竹院含空濛。幽响滴岩溜，晴芳飘野丛。海云悬飓母，山果属狙公。忽忆吴兴郡，白蘋正葱茏。愿言挹风采，邈若窥华嵩。桂水夏澜急，火山宵焰红。三衣濡菌露，一锡飞烟空。勿谓翻译徒，不为文雅雄。古来赏音者，燋爨得孤桐。,
送义舟师却还黔南,刘禹锡,黔江秋水浸云霓，独泛慈航路不迷。猿狖窥斋林叶动，蛟龙闻咒浪花低。如莲半偈心常悟，问菊新诗手自携。常说摩围似灵鹫，却将山屐上丹梯。,
代靖安佳人怨二首,刘禹锡,宝马鸣珂踏晓尘，鱼文匕首犯车茵。适来行哭里门外，昨夜华堂歌舞人。秉烛朝天遂不回，路人弹指望高台。墙东便是伤心地，夜夜流萤飞去来。,
秘书崔少监见示坠马长句，因而和之,刘禹锡,麟台少监旧仙郎，洛水桥边坠马伤。尘污腰间青襞绶，风飘掌下紫游缰。上车著作应来问，折臂三公定送方。犹赖德全如醉者，不妨吟咏入篇章。,
后梁宣明二帝碑堂下作,刘禹锡,玉马朝周从此辞，园陵寂寞对丰碑。千行宰树荆州道，暮雨萧萧闻子规。,
洛中酬福建陈判官见赠,刘禹锡,潦倒声名拥肿材，一生多故苦邅回。南宫旧籍遥相管，东洛闲门昼未开。静对道流论药石，偶逢词客与琼瑰。怪君近日文锋利，新向延平看剑来。,
题王郎中宣义里新居,刘禹锡,爱君新买街西宅，客到如游鄠杜间。雨后退朝贪种树，申时出省趁看山。门前巷陌三条近，墙内池亭万境闲。见拟移居作邻里，不论时节请开关。,
寄赠小樊,刘禹锡,花面丫头十三四，春来绰约向人时。终须买取名春草，处处将行步步随。,
吟乐天自问怆然有作,刘禹锡,亲友关心皆不见，风光满眼倍伤神。洛阳城里多池馆，几处花开有主人。,
哭庞京兆,刘禹锡,俊骨英才气褎然，策名飞步冠群贤。逢时已自致高位。得疾还因倚少年。天上别归京兆府，人间空数茂陵阡。今朝繐帐哭君处，前日见铺歌舞筵。,
酬思黯代书见戏,刘禹锡,官冷如浆病满身，凌寒不易过天津。少年留取多情兴，请待花时作主人。,
广宣上人寄在蜀与韦令公唱和诗卷，因以令公,刘禹锡,碧云佳句久传芳，曾向成都住草堂。振锡常过长者宅，披衣犹带令公香。一时风景添诗思，八部人天入道场。若许相期同结社，吾家本自有柴桑。,
苏州白舍人寄新诗，有叹早白无儿之句，因以,刘禹锡,莫嗟华发与无儿，却是人间久远期。雪里高山头白早，海中仙果子生迟。于公必有高门庆，谢守何烦晓镜悲。幸免如新分非浅，祝君长咏梦熊诗。,
洛中逢白监同话游梁之乐，因寄宣武令狐相公,刘禹锡,曾经谢病各游梁，今日相逢忆孝王。少有一身兼将相，更能四面占文章。开颜坐上催飞盏，回首庭中看舞枪。借问风前兼月下，不知何客对胡床。,
河南王少尹宅燕张常侍白舍人，兼呈卢郎中李,刘禹锡,将星夜落使星来，三省清臣到外台。事重各衔天子诏，礼成同把故人杯。卷帘松竹雪初霁，满院池塘春欲回。第一林亭迎好客，殷勤莫惜玉山颓。,
和乐天以镜换酒,刘禹锡,把取菱花百炼镜，换他竹叶十旬杯。嚬眉厌老终难去，蘸甲须欢便到来。妍丑太分迷忌讳，松乔俱傲绝嫌猜。校量功力相千万，好去从空白玉台。,
墙阴歌,刘禹锡,白日左右浮天潢，朝晡影入东西墙。昔为儿童在阴戏，当时意小觉日长。东邻侯家吹笙簧，随阴促促移象床。西邻田舍乏糟糠，就影汲汲舂黄粱。因思九州四海外，家家只占墙阴内。莫言墙阴数尺间，老却主人如等闲。君看眼前光阴促，中心莫学太行山。,
答后篇,刘禹锡,昔日慵工记姓名，远劳辛苦写西京。近来渐有临池兴，为报元常欲抗行。,
酬宣州崔大夫见寄,刘禹锡,白衣曾拜汉尚书，今日恩光到敝庐。再入龙楼称绮季，应缘狗监说相如。中郎南镇权方重，内史高斋兴有馀。遥想敬亭春欲暮，百花飞尽柳花初。,
答东阳于令寒碧图诗,刘禹锡,东阳本是佳山水，何况曾经沉隐侯。化得邦人解吟咏，如今县令亦风流。新开潭洞疑仙境，远写丹青到雍州。落在寻常画师手，犹能三伏凛生秋。,
赠同年陈长史员外,刘禹锡,明州长史外台郎，忆昔同年翰墨场。一自分襟多岁月，相逢满眼是凄凉。推贤有愧韩安国，论旧唯存盛孝章。所叹谬游东阁下，看君无计出恓惶。,
酬乐天初冬早寒见寄,刘禹锡,乍起衣犹冷，微吟帽半欹。霜凝南屋瓦，鸡唱后园枝。洛水碧云晓，吴宫黄叶时。两传千里意，书札不如诗。,
酬令狐相公首夏闲居书怀见寄,刘禹锡,蕙草芳未歇，绿槐阴已成。金罍唯独酌，瑶瑟有离声。翔泳各殊势，篇章空寄情。应怜三十载，未变使君名。,
梦扬州乐妓和诗,刘禹锡,花作婵娟玉作妆，风流争似旧徐娘。夜深曲曲湾湾月，万里随君一寸肠。,
初夏曲三首,刘禹锡,铜壶方促夜，斗柄暂南回。稍嫌单衣重，初怜北户开。西园花已尽，新月为谁来。时节过繁华，阴阴千万家。巢禽命子戏，园果坠枝斜。寂寞孤飞蝶，窥丛觅晚花。绿水风初暖，青林露早晞。麦陇雉朝雊，桑野人暮归。百舌悲花尽，平芜来去飞。,
送李策秀才还湖南，因寄幕中亲故兼简衡州吕,刘禹锡,深春风日净，昼长幽鸟鸣。仆夫前致词，门有白面生。摄衣相问讯，解带坐南荣。端志见眉睫，苦言发精诚。因出怀中文，调孤词亦清。悄如促柱弦，掩抑多不平。乃言本蜀士，世降岷山灵。前人秉艺文，高视来上京。曳绶司徒府，所从信国桢。析薪委宝林，善响继家声。何处翳附郭，几人思郈成。云天望乔木，风水悲流萍。前与计吏西，始列贡士名。森然就笔札，从试春官卿。帝城岐路多，万足伺晨星。茫茫风尘中，工拙同有营。寒女劳夜织，山苗荣寸茎。侯门方击钟，衣褐谁将迎。弱羽果摧颓，壮心郁怦怦。谅无蟠木容，聊复蓬累行。昨日讯灵龟，繇言利艰贞。当求舍拔中，必在审己明。誓将息薄游，焦思穷笔精。莳兰在幽渚，安得扬芬馨。曰余摧落者，散质负华缨。一聆苦辛词，再动伊郁情。身弃言不动，爱才心尚惊。恨无羊角风，使尔化北溟。论罢情益亲，涉旬忘归程。日携邑中客，闲眺江上城。昼憩命金罍，宵谈转璿衡。薰风香麈尾，月露濡桃笙。忽被戒羸骖，薄言事南征。火云蔚千里，旅思浩已盈。湘江含碧虚，衡岭浮翠晶。岂伊山水异，适与人事并。油幕侣昆丘，粲然叠瑶琼。庾楼见清月，孔坐多绿醽。复有衡山守，本自云龙庭。抗志在灵府，发越侔咸英。一挥出荥阳，惠彼嗤嗤氓。隼旟辞灞水，居者皆涕零。惟昔与伊人，交欢经宿龄。一从云雨散，滋我鄙吝萌。北渚不堪愁，南音谁复听。离忧若去水，浩漾无时停。尝闻祝融峰，上有神禹铭。古石琅玕姿，秘文螭虎形。圣功奠远服，神物拥休祯。贤人在其下，仿佛疑蓬瀛。君行历郡斋，大袂拂双旌。饰容遇朗鉴，肝鬲可以呈。昔日马相如，临邛坐尽倾。勉君刷羽翰，蚤取凌青冥。,
送霄韵上人游天台,刘禹锡,曲江僧向松江见，又到天台看石桥。鹤恋故巢云恋岫，比君犹自不逍遥。,
和令狐相公别牡丹,刘禹锡,平章宅里一栏花，临到开时不在家。莫道两京非远别，春明门外即天涯。,
令狐相公春思见寄,刘禹锡,一纸书封四句诗，芳晨对酒远相思。长吟尽日西南望，犹及残春花落时。,
送李庚先辈赴选,刘禹锡,一家何啻十朱轮，诸父双飞秉大钧。曾脱素衣参幕客，却为精舍读书人。离筵雒水侵杯色，征路函关向晚尘。今日山公旧宾主，知君不负帝城春。,
送僧元暠东游,刘禹锡,宝书翻译学初成，振锡如飞白足轻。彭泽因家凡几世，灵山预会是前生。传灯已悟无为理，濡露犹怀罔极情。从此多逢大居士，何人不愿解珠璎。,壮志难酬
吴方之见示听江西故吏朱幼恭歌三篇，颇有怀,刘禹锡,侯家故吏歌声发，逸处能高怨处低。今岁洛中无雨雪，眼前风景是江西。,
海阳十咏·裴溪,刘禹锡,楚客忆关中，疏溪想汾水。萦纡非一曲，意态如千里。倒影罗文动，微波笑颜起。君今赐环归，何人承玉趾。,
和乐天鹦鹉,刘禹锡,养来鹦鹉觜初红，宜在朱楼绣户中。频学唤人缘性慧，偏能识主为情通。敛毛睡足难销日，亸翅愁时愿见风。谁遣聪明好颜色，事须安置入深笼。,
将赴苏州，途出洛阳，留守李相公累申宴饯，,刘禹锡,岁杪风物动，雪馀宫苑晴。兔园宾客至，金谷管弦声。洛水故人别，吴宫新燕迎。越郎忧不浅，怀袖有琼英。,
和苏十郎中谢病闲居时，严常侍萧给事同过访,刘禹锡,清羸隐几望云空，左掖鸳鸾到室中。一卷素书消永日，数茎斑发对秋风。菱花照后容虽改，蓍草占来命已通。莫怪人人惊早白，缘君尚是黑头翁。,
裴令公见示诮乐天寄奴买马绝句斐言仰和且戏,刘禹锡,常奴安得似方回，争望追风绝足来。若把翠娥酬騄耳，始知天下有奇才。,
南海马大夫远示著述，兼酬拙诗，辄著微诚再,刘禹锡,汉家旄节付雄才，百越南溟统外台。身在绛纱传六艺，腰悬青绶亚三台。连天浪静长鲸息，映日帆多宝舶来。闻道楚氛犹未灭，终须旌旆扫云雷。,
浙东元相公书叹梅雨郁蒸之候，因寄七言,刘禹锡,稽山自与岐山别，何事连年鸑鷟飞。百辟商量旧相入，九天祗候老臣归。平湖晚泛窥清镜，高阁晨开扫翠微。今日看书最惆怅，为闻梅雨损朝衣。,
白鹭儿,刘禹锡,白鹭儿，最高格。毛衣新成雪不敌，众禽喧呼独凝寂。孤眠芊芊草，久立潺潺石。前山正无云，飞去入遥碧。,
曹刚,刘禹锡,大弦嘈囋小弦清，喷雪含风意思生。一听曹刚弹薄媚，人生不合出京城。,
武昌老人说笛歌,刘禹锡,武昌老人七十馀，手把庾令相问书。自言少小学吹笛，早事曹王曾赏激。往年镇戍到蕲州，楚山萧萧笛竹秋。当时买材恣搜索，典却身上乌貂裘。古苔苍苍封老节，石上孤生饱风雪。商声五音随指发，水中龙应行云绝。曾将黄鹤楼上吹，一声占尽秋江月。如今老去语尤迟，音韵高低耳不知。气力已微心尚在，时时一曲梦中吹。,
聚蚊谣,刘禹锡,沉沉夏夜兰堂开，飞蚊伺暗声如雷。嘈然欻起初骇听，殷殷若自南山来。喧腾鼓舞喜昏黑，昧者不分听者惑。露花滴沥月上天，利觜迎人著不得。我躯七尺尔如芒，我孤尔众能我伤。天生有时不可遏，为尔设幄潜匡床。清商一来秋日晓，羞尔微形饲丹鸟。,
翰林白二十二学士见寄诗一百篇，因以答贶,刘禹锡,吟君遗我百篇诗，使我独坐形神驰。玉琴清夜人不语，琪树春朝风正吹。郢人斤斫无痕迹，仙人衣裳弃刀尺。世人方内欲相寻，行尽四维无处觅。,
两如何诗谢裴令公赠别二首,刘禹锡,一言一顾重，重何如。今日陪游清洛苑，昔年别入承明庐。一东一西别，别何如。终期大冶再熔炼，愿托扶摇翔碧虚。,
"和仆射牛相公追感韦裴六相登庸,皆四十余未",刘禹锡,坐镇清朝独殷然，闲征故事数前贤。用才同践钧衡地，禀气终分大小年。威凤本池思泛泳，仙查旧路望回旋。犹怜绮季深山里，唯有松风与石田。,
哭王仆射相公,刘禹锡,子侯一日病，滕公千载归。门庭怆已变，风物澹无辉。群吏谒新府，旧宾沾素衣。歌堂忽暮哭，贺雀尽惊飞。,
同乐天和微之深春二十首,刘禹锡,何处深春好，春深万乘家。宫门皆映柳，辇路尽穿花。池色连天汉，城形象帝车。旌旗暖风里，猎猎向西斜。何处深春好，春深阿母家。瑶池长不夜，珠树正开花。桥峻通星渚，楼暄近日车。层城十二阙，相对日西斜。何处深春好，春深执政家。恩光贪捧日，贵重不看花。玉馔堂交印，沙堤柱碍车。多门一已闭，直道更无斜。何处深春好，春深大镇家。前旌光照日，后骑蹙成花。节院收衙队，球场簇看车。广筵歌舞散，书号夕阳斜。何处深春多，春深贵戚家。枥嘶无价马，庭发有名花。欲进宫人食，先薰命妇车。晚归长带酒，冠盖任倾斜。何处深春好，春深恩泽家。炉添龙脑炷，绶结虎头花。宾客珠成履，婴孩锦缚车。画堂帘幕外，来去燕飞斜。何处深春好，春深京兆家。人眉新柳叶，马色醉桃花。盗息无鸣鼓，朝回自走车。能令帝城外，不敢径由斜。何处深春好，春深刺史家。夜阑犹命乐，雨甚亦寻花。傲客多凭酒，新姬苦上车。公门吏散后，风摆戟衣斜。何处深春好，春深羽客家。芝田绕舍色，杏树满山花。云是淮王宅，风为列子车。古坛操简处，一径入林斜。何处深春好，春深小隐家。芟庭留野菜，撼树去狂花。醉酒一千日，贮书三十车。雉衣从露体，不敢有馀斜。何处深春好，春深富室家。唯多贮金帛，不拟负莺花。国乐呼联辔，行厨载满车。归来看理曲，灯下宝钗斜。何处深春好，春深豪士家。多沽味浓酒，贵买色深花。已臂鹰随马，连催妓上车。城南踏青处，村落逐原斜。何处深春好，春深贵胄家。迎呼偏熟客，拣选最多花。饮馔开华幄，笙歌出钿车。兴酣樽易罄，连泻酒瓶斜。何处深春好，春深唱第家。名传一纸榜，兴管九衢花。荐听诸侯乐，来随计吏车。杏园抛曲处，挥袖向风斜。何处深春好，春深少妇家。能偷新禁曲，自剪入时花。追逐同游伴，平章贵价车。从来不堕马，故遣髻鬟斜。何处深春好，春深幼女家。双鬟梳顶髻，两面绣裙花。妆坏频临镜，身轻不占车。秋千争次第，牵拽彩绳斜。何处深春好，春深兰若家。当香收柏叶，养蜜近梨花。野径宜行乐，游人尽驻车。菜园篱落短，遥见桔槔斜。何处深春好，春深老宿家。小栏围蕙草，高架引藤花。四字香书印，三乘壁画车。迟回听句偈，双树晚阴斜。何处深春好，春深种莳家。分畦十字水，接树两般花。栉比栽篱槿，咿哑转井车。可怜高处望，棋布不曾斜。何处深春好，春深稚子家。争骑一竿竹，偷折四邻花。笑击羊皮鼓，行牵犊颔车。中庭贪夜戏，不觉玉绳斜。,
送工部张侍郎入蕃吊祭,刘禹锡,月窟宾诸夏，云官降九天。饰终邻好重，锡命礼容全。水咽犹登陇，沙鸣稍极边。路因乘驿近，志为饮冰坚。毳帐差池见，乌旗摇曳前。归来赐金石，荣耀自编年。,
酬令狐相公早秋见寄,刘禹锡,公来第四秋，乐国号无愁。军士游书肆，商人占酒楼。熊罴交黑槊，宾客满青油。今日文章主，梁王不姓刘。,
酬令狐相公春日言怀见寄,刘禹锡,前陪看花处，邻里近王昌。今想临戎地，旌旗出汶阳。营飞柳絮雪，门耀戟枝霜。东望清河水，心随艑上郎。,
令狐仆射与余投分素深，纵山川阻修然音问相,刘禹锡,词一篇音韵弥切，收泪握管以成报章。虽广陵之弦于今绝矣，而盖泉之感犹庻闻焉。焚之帐之前，附于旧编之末】~刘禹锡前日寝门恸，至今悲有余。已嗟万化尽，方见八行书。满纸传相忆，裁诗怨索居。危弦音有绝，哀玉韵犹虚。忽叹幽明异，俄惊岁月除。文章虽不朽，精魄竟焉如。零泪沾青简，伤心见素车。凄凉从此后，无复望双鱼。,
和令狐仆射相公题龙回寺,刘禹锡,兹地回銮日，皇家禅圣时。路无胡马迹，人识汉官仪。天子旌旗度，法王龙象随。知怀去家叹，经此益迟迟。,
和兵部郑侍郎省中四松诗十韵,刘禹锡,右相历中台，移松武库栽。紫茸抽组绶，青实长玫瑰。便有干霄势，看成构厦材。数分天柱半，影逐日轮回。旧赏台阶去，新知谷口来。息阴常仰望，玩境几裴回。翠粒晴悬露，苍鳞雨起苔。凝音助瑶瑟，飘蕊泛金罍。月桂花遥烛，星榆叶对开。终须似鸡树，荣茂近昭回。,
浑侍中宅牡丹,刘禹锡,径尺千余朵，人间有此花。今朝见颜色，更不向诸家。,
酬滑州李尚书秋日见寄,刘禹锡,一入石渠署，三闻宫树蝉。丹霄未得路，白发又添年。双节外台贵，孤箫中禁传。征黄在旦夕，早晚发南燕。,
秋扇词,刘禹锡,莫道恩情无重来，人间荣谢递相催。当时初入君怀袖，岂念寒炉有死灰。,
洛中春末送杜录事赴蕲州,刘禹锡,樽前花下长相见，明日忽为千里人。君过午桥回首望，洛城犹自有残春。,
夜燕福建卢侍郎宅因送之镇,刘禹锡,暂驻旌旗洛水堤，绮筵红烛醉兰闺。美人美酒长相逐，莫怕猿声发建溪。,
翠微寺有感,刘禹锡,吾王昔游幸，离宫云际开。朱旗迎夏早，凉轩避暑来。汤饼赐都尉，寒冰颁上才。龙髯不可望，玉座生尘埃。,
连州腊日观莫徭猎西山,刘禹锡,海天杀气薄，蛮军步伍嚣。林红叶尽变，原黑草初烧。围合繁钲息，禽兴大旆摇。张罗依道口，嗾犬上山腰。猜鹰虑奋迅，惊鹿时跼跳。瘴云四面起，腊雪半空消。箭头馀鹄血，鞍傍见雉翘。日暮还城邑，金笳发丽谯。,
扬州春夜，李端公益张侍御登段侍御平路密县,刘禹锡,寂寂独看金烬落，纷纷只见玉山颓。自羞不是高阳侣，一夜星星骑马回。,
听旧宫中乐人穆氏唱歌,刘禹锡,曾随织女渡天河，记得云间第一歌。休唱贞元供奉曲，当时朝士已无多。,
金陵五题·生公讲堂,刘禹锡,生公说法鬼神听，身后空堂夜不扃。高坐寂寥尘漠漠，一方明月可中庭。,
视刀环歌,刘禹锡,常恨言语浅，不如人意深。今朝两相视，脉脉万重心。,
燕尔馆破，屏风所画至精，人多叹赏题之,刘禹锡,画时应遇空亡日，卖处难逢识别人。唯有多情往来客，强将衫袖拂埃尘。,
和河南裴尹侍郎宿斋天平寺诣九龙祠祈雨二十,刘禹锡,有事九龙庙，洁斋梵王祠。玉箫何时绝，碧树空凉飔。吏散埃壒息，月高庭宇宜。重城肃穆闭，涧水潺湲时。人稀夜复闲，虑静境亦随。缅怀断鳌足，凝想乘鸾姿。朱明盛农节，膏泽方愆期。瞻言五灵瑞，能救百谷萎。咿喔晨鸡鸣，阑干斗柄垂。修容谒神像，注意陈正词。惊飙起泓泉，若调雷雨师。黑烟耸鳞甲，洒液如棼丝。丰隆震天衢，列缺挥火旗。炎空忽凄紧，高溜悬绠縻。生物已滂沛，湿云稍离披。丹霞启南陆，白水含东菑。熙熙飞走适，蔼蔼草树滋。浮光动宫观，远思盈川坻。吴公敏于政，谢守工为诗。商山有病客，言贺舒庞眉。,
和浙西尚书闻常州杨给事制新楼因寄之作,刘禹锡,文昌星象尽东来，油幕朱门次第开。且上新楼看风月，会乘云雨一时回。,
述旧贺迁寄陕虢孙常侍,刘禹锡,南宫幸袭芝兰后，左辅曾交印绶来。多病未离清洛苑，新恩已历望仙台。关头古塞桃林静，城下长河竹箭回。闻说随车有零雨，此时偏动子荆才。,
夔州窦员外使君见示悼妓诗，顾余尝识之，因,刘禹锡,前年曾见两鬟时，今日惊吟悼妓诗。凤管学成知有籍，龙媒欲换叹无期。空廊月照常行地，后院花开旧折枝。寂寞鱼山青草里，何人更立智琼祠。,
奉和裴晋公凉风亭睡觉,刘禹锡,骊龙睡后珠元在，仙鹤行时步又轻。方寸莹然无一事，水声来似玉琴声。,
江雪,柳宗元,千山鸟飞绝，万径人踪灭。孤舟蓑笠翁，独钓寒江雪。,山水诗，描写冬天，描写雪，唐诗三百首
渔翁,柳宗元,渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。,山水诗，唐诗三百首
晨诣超师院读禅经,柳宗元,汲井漱寒齿，清心拂尘服。闲持贝叶书，步出东斋读。真源了无取，妄迹世所逐。遗言冀可冥，缮性何由熟。道人庭宇静，苔色连深竹。日出雾露馀，青松如膏沐。澹然离言说，悟悦心自足。,唐诗三百首
读书,柳宗元,幽沉谢世事，俯默窥唐虞。上下观古今，起伏千万途。遇欣或自笑，感戚亦以吁。缥帙各舒散，前后互相逾。瘴痾扰灵府，日与往昔殊。临文乍了了，彻卷兀若无。竟夕谁与言，但与竹素俱。倦极便倒卧，熟寐乃一苏。欠伸展肢体，吟咏心自愉。得意适其适，非愿为世儒。道尽即闭口，萧散捐囚拘。巧者为我拙，智者为我愚。书史足自悦，安用勤与劬。贵尔六尺躯，勿为名所驱。,
溪居,柳宗元,久为簪组束，幸此南夷谪。闲依农圃邻，偶似山林客。晓耕翻露草，夜榜响溪石。来往不逢人，长歌楚天碧。,唐诗三百首，孤独
溪居,柳宗元,久为簪组累，幸此南夷谪。闲依农圃邻，偶似山林客。晓耕翻露草，夜榜响溪石。来往不逢人，长歌楚天碧。,
登柳州城楼寄漳汀封连四州,柳宗元,城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。,唐诗三百首
饮酒,柳宗元,今夕少愉乐，起坐开清尊。举觞酹先酒，为我驱忧烦。须臾心自殊，顿觉天地暄。连山变幽晦，绿水函晏温。蔼蔼南郭门，树木一何繁。清阴可自庇，竟夕闻佳言。尽醉无复辞，偃卧有芳荪。彼哉晋楚富，此道未必存。,
与浩初上人同看山寄京华亲故,柳宗元,海畔尖山似剑铓，秋来处处割愁肠。若为化得身千亿，散上峰头望故乡。,
与浩初上人同看山寄京华亲故,柳宗元,海畔尖山似剑芒，秋来处处割愁肠。若为化作身千亿，散向峰头望故乡。,思念诗
酬曹侍御过象县见寄,柳宗元,破额山前碧玉流，骚人遥驻木兰舟。春风无限潇湘意，欲采蘋花不自由。,
中夜起望西园值月上,柳宗元,觉闻繁露坠，开户临西园。寒月上东岭，泠泠疏竹根。石泉远逾响，山鸟时一喧。倚楹遂至旦，寂寞将何言。,
别舍弟宗一,柳宗元,零落残魂倍黯然，双垂别泪越江边。一身去国六千里，万死投荒十二年。桂岭瘴来云似墨，洞庭春尽水如天。欲知此后相思梦，长在荆门郢树烟。,送别诗
秋晓行南谷经荒村,柳宗元,杪秋霜露重，晨起行幽谷。黄叶覆溪桥，荒村唯古木。寒花疏寂历，幽泉微断续。机心久已忘，何事惊麋鹿。,描写秋天
南涧中题,柳宗元,秋气集南涧，独游亭午时。回风一萧瑟，林影久参差。始至若有得，稍深遂忘疲。羁禽响幽谷，寒藻舞沦漪。去国魂已远，怀人泪空垂。孤生易为感，失路少所宜。索寞竟何事，徘徊只自知。谁为后来者，当与此心期。,
早梅,柳宗元,早梅发高树，回映楚天碧。朔吹飘夜香，繁霜滋晓白。欲为万里赠，杳杳山水隔。寒英坐销落，何用慰远客？,描写梅花
雨后晓行独至愚溪北池,柳宗元,宿云散洲渚，晓日明村坞。高树临清池，风惊夜来雨。予心适无事，偶此成宾主。,
柳州二月榕叶落尽偶题,柳宗元,宦情羁思共凄凄，春半如秋意转迷。山城过雨百花尽，榕叶满庭莺乱啼。,描写春天
柳州城西北隅种柑树,柳宗元,手种黄柑二百株，春来新叶遍城隅。方同楚客怜皇树，不学荆州利木奴。几岁开花闻喷雪，何人摘实见垂珠。若教坐待成林日，滋味还堪养老夫。,
重别梦得,柳宗元,二十年来万事同，今朝岐路忽西东。皇恩若许归田去，晚岁当为邻舍翁。,
咏荆轲,柳宗元,燕秦不两立，太子已为虞。千金奉短计，匕首荆卿趋。穷年徇所欲，兵势且见屠。微言激幽愤，怒目辞燕都。朔风动易水，挥爵前长驱。函首致宿怨，献田开版图。炯然耀电光，掌握罔正夫。造端何其锐，临事竟趑趄。长虹吐白日，仓卒反受诛。按剑赫凭怒，风雷助号呼。慈父断子首，狂走无容躯。夷城芟七族，台观皆焚污。始期忧患弭，卒动灾祸枢。秦皇本诈力，事与桓公殊。奈何效曹子，实谓勇且愚。世传故多谬，太史征无且。,怀古诗
乐府杂曲·鼓吹铙歌·苞枿,柳宗元,苞枿黑对矣，惟根之蟠。弥巴蔽荆，负南极以安。曰我旧梁氏，辑绥艰难。江汉之阻，都邑固以完。圣人作，神武用，有臣勇智，奋不以众。投迹死地，谋猷纵。化敌为家，虑则中。浩浩海裔，不威而同。系缧降王，定厥功。澶漫万里，宣唐风。蛮夷九译，咸来从。凯旋金奏，象形容。震赫万国，罔不龚。,
梅雨,柳宗元,梅实迎时雨，苍茫值晚春。愁深楚猿夜，梦断越鸡晨。海雾连南极，江云暗北津。素衣今尽化，非为帝京尘。,描写雨
咏史,柳宗元,燕有黄金台，远致望诸君。嗛嗛事强怨，三岁有奇勋。悠哉辟疆理，东海漫浮云。宁知世情异，嘉谷坐熇焚。致令委金石，谁顾蠢蠕群。风波欻潜构，遗恨意纷纭。岂不善图后，交私非所闻。为忠不顾内，晏子亦垂文。,
乐府杂曲·鼓吹铙歌·泾水黄,柳宗元,泾水黄，陇野茫。负太白，腾天狼。有鸟鸷立，羽翼张。钩喙决前，钜趯傍；怒飞饥啸，翾不可当。老雄死，子复良。巢岐饮渭，肆翱翔。顿地纮，提天纲。列缺掉帜，招摇耀铓。鬼神来助，梦嘉祥。脑涂原野，魂飞扬。星辰复，恢一方。,
咏三良,柳宗元,束带值明后，顾盼流辉光。一心在陈力，鼎列夸四方。款款效忠信，恩义皎如霜。生时亮同体，死没宁分张。壮躯闭幽隧，猛志填黄肠。殉死礼所非，况乃用其良。霸基弊不振，晋楚更张皇。疾病命固乱，魏氏言有章。从邪陷厥父，吾欲讨彼狂。,怀古诗
笼鹰词,柳宗元,凄风淅沥飞严霜，苍鹰上击翻曙光。云披雾裂虹蜺断，霹雳掣电捎平冈。砉然劲翮翦荆棘，下攫狐兔腾苍茫。爪毛吻血百鸟逝，独立四顾时激昂。炎风溽暑忽然至，羽翼脱落自摧藏。草中狸鼠足为患，一夕十顾惊且伤。但愿清商复为假，拔去万累云间翔。,
韦道安,柳宗元,道安本儒士，颇擅弓剑名。二十游太行，暮闻号哭声。疾驱前致问，有叟垂华缨。言我故刺史，失职还西京。偶为群盗得，毫缕无馀赢。货财足非吝，二女皆娉婷。苍黄见驱逐，谁识死与生。便当此殒命，休复事晨征。一闻激高义，眦裂肝胆横。挂弓问所往，趫捷超峥嵘。见盗寒涧阴，罗列方忿争。一矢毙酋帅，馀党号且惊。麾令递束缚，纆索相拄撑。彼姝久褫魄，刃下俟诛刑。却立不亲授，谕以从父行。捃收自担肩，转道趋前程。夜发敲石火，山林如昼明。父子更抱持，涕血纷交零。顿首愿归货，纳女称舅甥。道安奋衣去，义重利固轻。师婚古所病，合姓非用兵。朅来事儒术，十载所能逞。慷慨张徐州，朱邸扬前旌。投躯获所愿，前马出王城。辕门立奇士，淮水秋风生。君侯既即世，麾下相欹倾。立孤抗王命，钟鼓四野鸣。横溃非所壅，逆节非所婴。举头自引刃，顾义谁顾形。烈士不忘死，所死在忠贞。咄嗟徇权子，翕习犹趋荣。我歌非悼死，所悼时世情。,
贞符,柳宗元,於穆敬德，黎人皇之。惟贞厥符，浩浩将之。仁函于肤，刃莫毕屠。泽熯于爨，沸炎以浣。殄厥凶德，乃驱乃夷。懿其休风，是喣是吹。父子熙熙，相宁以嬉。赋彻而藏，厚我糗粻。刑轻以清，我肌靡伤。贻我子孙，百代是康。十圣嗣于理，仁后之子。子思孝父，易患于己。拱之戴之，神具尔宜。载扬于雅，承天之嘏。天之诚神，宜鉴于仁。神之曷依，宜仁之归。濮沿于北，祝栗于南。幅员西东，祗一乃心。祝唐之纪，后天罔坠。祝皇之寿，与地咸久。曷徒祝之，心诚笃之。神协人同，道以告之。俾弥忆万年，不震不危。我代之延，永永毗之。仁增以崇，曷不尔思。有号于天，佥曰呜呼。咨尔皇灵，无替厥符。,
乐府杂曲·鼓吹铙歌·奔鲸沛,柳宗元,奔鲸沛，荡海垠。吐霓翳日，腥浮云。帝怒下顾，哀垫昏。授以神柄，推元臣。手援天予，截修鳞。披攘蒙霿，开海门。地平水静，浮天垠。羲和显耀，乘清氛。赫炎溥畅，融大钧。,
乐府杂曲·鼓吹铙歌·河右平,柳宗元,河右澶漫，顽为之魁。王师如雷震，昆仑以颓。上聋下聪，骜不可回。助仇抗有德，惟人之灾。乃溃乃奋，执缚归厥命。万室蒙其仁，一夫则病。濡以鸿泽，皇之圣。威畏德怀，功以定。顺之于理，物咸遂厥性。,
跂乌词,柳宗元,城上日出群乌飞，鸦鸦争赴朝阳枝。刷毛伸翼和且乐，尔独落魄今何为，无乃慕高近白日，三足妒尔令尔疾。无乃饥啼走道旁，贪鲜攫肉人所伤。翘肖独足下丛薄，口衔低枝始能跃。还顾泥涂备蝼蚁，仰看栋梁防燕雀。左右六翮利如刀，踊身失势不得高。支离无趾犹自免，努力低飞逃后患。,
相和歌辞·东门行,柳宗元,汉家三十六将军，东方雷动横阵云。鸡鸣函谷客如雾，貌同心异不可数。赤丸夜语飞电光，徼巡司隶眠如羊。当街一叱百吏走，冯敬胸中函匕首。凶徒侧耳潜惬心，悍臣破胆皆杜口。魏王卧内藏兵符，子西掩袂真无辜。羌胡毂下一朝起，敌国舟中非所拟。安陵谁辨削砺功，韩国讵明深井里。绝咽断骨那下补，万金宠赠不如土。,
哭连州凌员外司马,柳宗元,废逐人所弃，遂为鬼神欺。才难不其然，卒与大患期。凌人古受氏，吴世夸雄姿。寂寞富春水，英气方在斯。六学诚一贯，精义穷发挥。著书逾十年，幽颐靡不推。天庭掞高文，万字若波驰。记室征西府，宏谋耀其奇。輶轩下东越，列郡苏疲羸。宛宛凌江羽，来栖翰林枝。孝文留弓剑，中外方危疑。抗声促遗诏，定命由陈辞。徒隶肃曹官，征赋参有司。出守乌江浒，老迁湟水湄。高堂倾故国，葬祭限囚羁。仲叔继幽沦，狂叫唯童儿。一门既无主，焉用徒生为。举声但呼天，孰知神者谁。泣尽目无见，肾伤足不持。溘死委炎荒，臧获守灵帷。平生负国谴，骸骨非敢私。盖棺未塞责，孤旐凝寒飔。念昔始相遇，腑肠为君知。进身齐选择，失路同瑕疵。本期济仁义，今为众所嗤。灭名竟不试，世义安可支。恬死百忧尽，苟生万虑滋。顾余九逝魂，与子各何之。我歌诚自恸，非独为君悲。,
种朮,柳宗元,守闲事服饵，采朮东山阿。东山幽且阻，疲苶烦经过。戒徒劚灵根，封植閟天和。违尔涧底石，彻我庭中莎。土膏滋玄液，松露坠繁柯。南东自成亩，缭绕纷相罗。晨步佳色媚，夜眠幽气多。离忧苟可怡，孰能知其他。爨竹茹芳叶，宁虑瘵与瘥。留连树蕙辞，婉娩采薇歌。悟拙甘自足，激清愧同波。单豹且理内，高门复如何。,
酬韶州裴曹长使君寄道州吕八大使，因以见示,柳宗元,金马尝齐入，铜鱼亦共颁。疑山看积翠，浈水想澄湾。标榜同惊俗，清明两照奸。乘轺参孔仅，按节服侯狦。贾傅辞宁切，虞童发未。j秉心方的的，腾口任。àà圣理高悬象，爰书降罚锾。德风流海外，和气满人寰。御魅恩犹贷，思贤泪自潸。在亡均寂寞，零落间惸鳏。夙志随忧尽，残肌触瘴。l月光摇浅濑，风韵碎枯菅。海俗衣犹卉，山夷髻不鬟。泥沙潜虺蜮，榛莽斗豺獌。循省诚知惧，安排只自憪。食贫甘莽卤，被褐谢斓斒。远物裁青罽，时珍馔白鹇。长捐楚客佩，未赐大夫环。异政徒云仰，高踪不可攀。空劳慰憔悴，妍唱剧妖娴。,
柳州峒氓,柳宗元,郡城南下接通津，异服殊音不可亲。青箬裹盐归峒客，绿荷包饭趁虚人。鹅毛御腊缝山罽，鸡骨占年拜水神。愁向公庭问重译，欲投章甫作文身。,
杂曲歌辞·行路难三首,柳宗元,君不见夸父逐日窥虞渊，跳踉北海超昆仑。披霄决汉出沆漭，瞥裂左右遗星辰。须臾力尽道渴死，狐鼠蜂蚁争噬吞。北方立争人长九寸，开口抵掌更笑喧。啾啾饮食滴与粒，生死亦足终天年。睢盱大志少成遂，坐使儿女相悲怜。虞衡斤斧罗千山，工命采斫栈与椽。深林土翦十取一，百牛连鞅摧双辕。万围千寻妨道路，东西蹶倒山火焚。遗馀毫末不见保，躝跞磵壑何当存。群材未成质已夭，突兀硣豁空岩峦。柏梁天灾武库火，匠石狼顾相愁冤。君不见南山栋梁益稀少，爱材养育谁复论。飞雪断道冰成梁，侯家炽炭雕玉房。蟠龙吐耀虎喙张，熊蹲豹掷争低昂。攒峦业崿射朱光，丹霞翠雾飘奇香。美人四向回明珰，雪山冰谷晞太阳。星躔奔走不得止，奄忽双燕栖虹梁。风台露榭生光饰，死灰弃置参与商。盛时一去贵反贱，桃笙葵扇安可常。,
法华寺石门精舍三十韵,柳宗元,拘情病幽郁，旷志寄高爽。愿言怀名缁，东峰旦夕仰。始欣云雨霁，尤悦草木长。道同有爱弟，披拂恣心赏。松谿窈窕入，石栈夤缘上。萝葛绵层甍，莓苔侵标榜。密林互对耸，绝壁俨双敞。堑峭出蒙笼，墟险临滉漾。稍疑地脉断，悠若天梯往。结构罩群崖，回环驱万象。小劫不逾瞬，大千若在掌。体空得化元，观有遗细想。喧烦困蠛蠓，跼蹐疲魍魉。寸进谅何营，寻直非所枉。探奇极遥瞩，穷妙閟清响。理会方在今，神开庶殊曩。兹游苟不嗣，浩气竟谁养。道异诚所希，名宾匪余仗。超摅藉外奖，俯默有内朗。鉴尔揖古风，终焉乃吾党。潜躯委缰锁，高步谢尘坱。蓄志徒为劳，追踪将焉仿。淹留值颓暮，眷恋睇遐壤。映日雁联轩，翻云波泱漭。殊风纷已萃，乡路悠且广。羁木畏漂浮，离旌倦摇荡。昔人叹违志，出处今已两。何用期所归，浮图有遗像。幽蹊不盈尺，虚室有函丈。微言信可传，申旦稽吾颡。,
放鹧鸪词,柳宗元,楚越有鸟甘且腴，嘲嘲自名为鹧鸪。徇媒得食不复虑，机械潜发罹罝罦。羽毛摧折触笼籞，烟火煽赫惊庖厨。鼎前芍药调五味，膳夫攘腕左右视。齐王不忍觳觫牛，简子亦放邯郸鸠。二子得意犹念此，况我万里为孤囚。破笼展翅当远去，同类相呼莫相顾。,
法华寺西亭夜饮,柳宗元,祇树夕阳亭，共倾三昧酒。雾暗水连阶，月明花覆牖。莫厌尊前醉，相看未白首。,
巽公院五咏·芙蓉亭,柳宗元,新亭俯朱槛，嘉木开芙蓉。清香晨风远，溽彩寒露浓。潇洒出人世，低昂多异容。尝闻色空喻，造物谁为工。留连秋月晏，迢递来山钟。,
乐府杂曲·鼓吹铙歌·靖本邦,柳宗元,本邦伊晋，惟时不靖。根柢之摇，枝叶攸病。守臣不任，勩于神圣。惟钺之兴，翦焉则定。洪惟我理，式和以敬。群顽既夷，庶绩咸正。皇谟载大，惟人之庆。,
夏夜苦热登西楼,柳宗元,苦热中夜起，登楼独褰衣。山泽凝暑气，星汉湛光辉。火晶燥露滋，野静停风威。探汤汲阴井，炀灶开重扉。凭阑久彷徨，流汗不可挥。莫辩亭毒意，仰诉璇与玑。谅非姑射子，静胜安能希。,
觉衰,柳宗元,久知老会至，不谓便见侵。今年宜未衰，稍已来相寻。齿疏发就种，奔走力不任。咄此可奈何，未必伤我心。彭聃安在哉，周孔亦已沉。古称寿圣人，曾不留至今。但愿得美酒，朋友常共酙。是时春向暮，桃李生繁阴。日照天正绿，杳杳归鸿吟。出门呼所亲，扶杖登西林。高歌足自快，商颂有遗音。,
游南亭夜还叙志七十韵,柳宗元,夙抱丘壑尚，率性恣游遨。中为吏役牵，十祀空悁劳。外曲徇尘辙，私心寄英髦。进乏廓庙器，退非乡曲豪。天命斯不易，鬼责将安逃。屯难果见凌，剥丧宜所遭。神明固浩浩，众口徒嗷嗷。投迹山水地，放情咏离骚。再怀曩岁期，容与驰轻舠。虚馆背山郭，前轩面江皋。重叠间浦溆，逦迤驱岩嶅。积翠浮澹滟，始疑负灵鳌。丛林留冲飙，石砾迎飞涛。旷朗天景霁，樵苏远相号。澄潭涌沉鸥，半壁跳悬猱。鹿鸣验食野，鱼乐知观濠。孤赏诚所悼，暂欣良足褒。留连俯棂槛，注我壶中醪。朵颐进芰实，擢手持蟹螯。炊稻视爨鼎，脍鲜闻操刀。野蔬盈倾筐，颇杂池沼芼。缅慕鼓枻翁，啸咏哺其糟。退想于陵子，三咽资李螬。斯道难为偕，沉忧安所韬。曲渚怨鸿鹄，环洲凋兰。ū暮景回西岑，北流逝滔滔。徘徊遂昏黑，远火明连艘。木落寒山静，江空秋月高。敛袂戒还徒，善游矜所操。趣浅戢长枻，乘深屏轻篙。旷望援深竿，哀歌叩鸣艚。中川恣超忽，漫若翔且翱。淹泊遂所止，野风自颾颾。涧急惊鳞奔，蹊荒饥兽嗥。入门守拘絷，凄戚增郁陶。慕士情未忘，怀人首徒搔。内顾乃无有，德輶甚鸿毛。名窃久自欺，食浮固云叨。问牛悲衅钟，说彘惊临牢。永遁刀笔吏，宁期簿书曹。中兴遂群物，裂壤分鞬櫜。岷凶既云捕，吴虏亦已鏖。捍御盛方虎，谟明富伊咎。披山穷木禾，驾海逾蟠桃。重来越裳雉，再返西旅獒。左右抗槐棘，纵横罗雁羔。三辟咸肆宥，众生均覆焘。安得奉皇灵，在宥解天弢。归诚慰松梓，陈力开蓬蒿。卜室有鄠杜，名田占沣涝。磻溪近余基，阿城连故濠。螟蛑愿亲燎，荼堇甘自薅。饥食期农耕，寒衣俟蚕缲。及骭足为温，满腹宁复饕。安将蒯及菅，谁慕粱与膏。弋林驱雀鷃，渔泽从鳅鱽。观象嘉素履，陈诗谢干旄。方托麋鹿群，敢同骐骥槽。处贱无溷浊，固穷匪淫慆。踉跄辞束缚，悦怿换煎熬。登年徒负版，兴役趋代鼛。目眩绝浑浑，耳喧息嘈嘈。兹焉毕余命，富贵非吾曹。长沙哀纠纆，汉阴嗤桔槔。苟伸击壤情，机事息秋豪。海雾多蓊郁，越风饶腥臊。宁唯迫魑魅，所惧齐焄藨。知罃怀褚中，范叔恋绨袍。伊人不可期，慷慨徒忉忉。,
夏昼偶作,柳宗元,南州溽暑醉如酒，隐几熟眠开北牖。日午独觉无馀声，山童隔竹敲茶臼。,
种白蘘荷,柳宗元,血虫化为疠，夷俗多所神。衔猜每腊毒，谋富不为仁。蔬果自远至，杯酒盈肆陈。言甘中必苦，何用知其真。华洁事外饰，尤病中州人。钱刀恐贾害，饥至益逡巡。窜伏常战栗，怀故逾悲辛。庶氏有嘉草，攻禬事久泯。炎帝垂灵编，言此殊足珍。崎岖乃有得，托以全余身。纷敷碧树阴，眄睐心所亲。,
巽公院五咏·净土堂,柳宗元,结习自无始，沦溺穷苦源。流形及兹世，始悟三空门。华堂开净域，图像焕且繁。清泠焚众香，微妙歌法言。稽首愧导师，超遥谢尘昏。,
巽公院五咏·曲讲堂,柳宗元,寂灭本非断，文字安可离。曲堂何为设，高士方在斯。圣默寄言宣，分别乃无知。趣中即空假，名相与谁期。愿言绝闻得，忘意聊思惟。,
乐府杂曲·鼓吹铙歌·高昌,柳宗元,麹氏雄西北，别绝臣外区。既恃远且险，纵傲不我虞。烈烈王者师，熊螭以为徒。龙旂翻海浪，馹骑驰坤隅。贲育搏婴儿，一扫不复馀。平沙际天极，但见黄云驱。臣靖执长缨，智勇伏囚拘。文皇南面坐，夷狄千群趋。咸称天子神，往古不得俱。献号天可汗，以覆我国都。兵戎不交害，各保性与躯。,
闻黄鹂,柳宗元,倦闻子规朝暮声，不意忽有黄鹂鸣。一声梦断楚江曲，满眼故园春意生。目极千里无山河，麦芒际天摇清波。王畿优本少赋役，务闲酒熟饶经过。此时晴烟最深处，舍南巷北遥相语。翻日迥度昆明飞，凌风邪看细柳翥。我今误落千万山，身同伧人不思还。乡禽何事亦来此，令我生心忆桑梓。闭声回翅归务速，西林紫椹行当熟。,
初秋夜坐赠吴武陵,柳宗元,稍稍雨侵竹，翻翻鹊惊丛。美人隔湘浦，一夕生秋风。积雾杳难极，沧波浩无穷。相思岂云远，即席莫与同。若人抱奇音，朱弦縆枯桐。清商激西颢，泛滟凌长空。自得本无作，天成谅非功。希声閟大朴，聋俗何由聪。,
零陵赠李卿元侍御简吴武陵,柳宗元,理世固轻士，弃捐湘之湄。阳光竞四溟，敲石安所施。铩羽集枯干，低昂互鸣悲。朔云吐风寒，寂历穷秋时。君子尚容与，小人守竞危。惨凄日相视，离忧坐自滋。尊酒聊可酌，放歌谅徒为。惜无协律者，窈眇弦吾诗。,
种柳戏题,柳宗元,柳州柳刺史，种柳柳江边。谈笑为故事，推移成昔年。垂阴当覆地，耸干会参天。好作思人树，惭无惠化传。,
衡阳与梦得分路赠别,柳宗元,十年憔悴到秦京，谁料翻为岭外行。伏波故道风烟在，翁仲遗墟草树平。直以慵疏招物议，休将文字占时名。今朝不用临河别，垂泪行行便濯缨。,友情诗
游石角过小岭至长乌村,柳宗元,志适不期贵，道存岂偷生。久忘上封事，复笑升天行。窜逐宦湘浦，摇心剧悬旌。始惊陷世议，终欲逃天刑。岁月杀忧栗，慵疏寡将迎。追游疑所爱，且复舒吾情。石角恣幽步，长乌遂遐征。磴回茂树断，景晏寒川明。旷望少行人，时闻田鹳鸣。风篁冒水远，霜稻侵山平。稍与人事闲，益知身世轻。为农信可乐，居宠真虚荣。乔木馀故国，愿言果丹诚。四支反田亩，释志东皋耕。,
与崔策登西山,柳宗元,鹤鸣楚山静，露白秋江晓。连袂度危桥，萦回出林杪。西岑极远目，毫末皆可了。重叠九疑高，微茫洞庭小。迥穷两仪际，高出万象表。驰景泛颓波，遥风递寒筱。谪居安所习，稍厌从纷扰。生同胥靡遗，寿比彭铿夭。蹇连困颠踣，愚蒙怯幽眇。非令亲爱疏，谁使心神悄。偶兹遁山水，得以观鱼鸟。吾子幸淹留，缓我愁肠绕。,
夏初雨后寻愚溪,柳宗元,悠悠雨初霁，独绕清溪曲。引杖试荒泉，解带围新竹。沉吟亦何事，寂寞固所欲。幸此息营营，啸歌静炎燠。,
零陵春望,柳宗元,平野春草绿，晓莺啼远林。日晴潇湘渚，云断岣嵝岑。仙驾不可望，世途非所任。凝情空景慕，万里苍梧阴。,
种仙灵毗,柳宗元,穷陋阙自养，疠气剧嚣烦。隆冬乏霜霰，日夕南风温。杖藜下庭际，曳踵不及门。门有野田吏，慰我飘零魂。及言有灵药，近在湘西原。服之不盈旬，蹩躠皆腾鶱。笑忭前即吏，为我擢其根。蔚蔚遂充庭，英翘忽已繁。晨起自采曝，杵臼通夜喧。灵和理内藏，攻疾贵自源。拥覆逃积雾，伸舒委馀暄。奇功苟可征，宁复资兰荪。我闻畸人术，一气中夜存。能令深深息，呼吸还归跟。疏放固难效，且以药饵论。痿者不忘起，穷者宁复言。神哉辅吾足，幸及儿女奔。,
戏题阶前芍药,柳宗元,凡卉与时谢，妍华丽兹晨。欹红醉浓露，窈窕留馀春。孤赏白日暮，暄风动摇频。夜窗蔼芳气，幽卧知相亲。愿致溱洧赠，悠悠南国人。,
视民诗,柳宗元,帝视民情，匪幽匪明。惨或在腹，已如色声。亦无动威，亦无止力。弗动弗止，惟民之极。帝怀民视，乃降明德，乃生明翼。明翼者何？乃房乃杜。惟房与杜，实为民路。乃定天子，乃开万国。万国既分，乃释蠹民，乃学与仕，乃播与食，乃器与用，乃货与通。有作有迁，无迁无作。士实荡荡，农实董董，工实蒙蒙，贾实融融。左右惟一，出入惟同。摄仪以引，以遵以肆。其风既流，品物载休。品物载休，惟天子守，乃二公之久。惟天子明，乃二公之成。惟百辟正，乃二公之令。惟百辟谷，乃二公之禄。二公行矣，弗敢忧纵。是获忧共，二公居矣。弗敢泰止，是获泰已。既柔一德，四夷是则。四夷是则，永怀不忒。,
酬娄秀才寓居开元寺，早秋月夜病中见寄,柳宗元,客有故园思，潇湘生夜愁。病依居士室，梦绕羽人丘。味道怜知止，遗名得自求。壁空残月曙，门掩候虫秋。谬委双金重，难征杂佩酬。碧霄无枉路，徒此助离忧。,
巽上人以竹闲自采新茶见赠，酬之以诗,柳宗元,芳丛翳湘竹，零露凝清华。复此雪山客，晨朝掇灵芽。蒸烟俯石濑，咫尺凌丹崖。圆方丽奇色，圭璧无纤瑕。呼儿爨金鼎，馀馥延幽遐。涤虑发真照，还源荡昏邪。犹同甘露饭，佛事薰毗耶。咄此蓬瀛侣，无乃贵流霞。,
界围岩水帘,柳宗元,界围汇湘曲，青壁环澄流。悬泉粲成帘，罗注无时休。韵磬叩凝碧，锵锵彻岩幽。丹霞冠其巅，想像凌虚游。灵境不可状，鬼工谅难求。忽如朝玉皇，天冕垂前旒。楚臣昔南逐，有意仍丹丘。今我始北旋，新诏释缧囚。采真诚眷恋，许国无淹留。再来寄幽梦，遗贮催行舟。,
独觉,柳宗元,觉来窗牖空，寥落雨声晓。良游怨迟暮，末事惊纷扰。为问经世心，古人难尽了。,
植灵寿木,柳宗元,白华照寒水，怡我适野情。前趋问长老，重复欣嘉名。蹇连易衰朽，方刚谢经营。敢期齿杖赐，聊且移孤茎。丛萼中竞秀，分房外舒英。柔条乍反植，劲节常对生。循玩足忘疲，稍觉步武轻。安能事翦伐，持用资徒行。,
红蕉,柳宗元,晚英值穷节，绿润含朱光。以兹正阳色，窈窕凌清霜。远物世所重，旅人心独伤。回晖眺林际，摵摵无遗芳。,
巽公院五咏·苦竹桥,柳宗元,危桥属幽径，缭绕穿疏林。迸箨分苦节，轻筠抱虚心。俯瞰涓涓流，仰聆萧萧吟。差池下烟日，嘲哳鸣山禽。谅无要津用，栖息有余阴。,怀才不遇
乐府杂曲·鼓吹铙歌·吐谷浑,柳宗元,吐谷浑盛强，背西海以夸。岁侵扰我疆，退匿险且遐。帝谓神武师，往征靖皇家。烈烈旆其旗，熊虎杂龙蛇。王旅千万人，衔枚默无哗。束刃逾山徼，张翼纵漠沙。一举刈膻腥，尸骸积如麻。除恶务本根，况敢遗萌芽。洋洋西海水，威命穷天涯。系虏来王都，犒乐穷休嘉。登高望还师，竟野如春华。行者靡不归，亲戚讙要遮。凯旋献清庙，万国思无邪。,
乐府杂曲·鼓吹铙歌·东蛮,柳宗元,东蛮有谢氏，冠带理海中。已言我异世，虽圣莫能通。王卒如飞翰，鹏鶱骇群龙。轰然自天坠，乃信神武功。击虏君臣人，累累来自东。无思不服从，唐业如山崇。百辟拜稽首，咸愿图形容。如周王会书，永永传无穷。睢盱万状乖，咿嗢九译重。广输抚四海，浩浩知皇风。歌诗铙鼓间，以壮我元戎。第十八卷,
"同刘二十八院长述旧言怀感时书事,奉寄澧州",柳宗元,弱岁游玄圃，先容幸弃瑕。名劳长者记，文许后生夸。鷃翼尝披隼，蓬心类倚麻。继酬天禄署，俱尉甸侯家。宪府初收迹，丹墀共拜嘉。分行参瑞兽，传点乱宫鸦。执简宁循枉，持书每去邪。鸾凤标魏阙，熊武负崇牙。辨色宜相顾，倾心自不哗。金炉仄流月，紫殿启晨霞。未竟迁乔乐，俄成失路嗟。还如渡辽水，更似谪长沙。别怨秦城暮，途穷越岭斜。讼庭闲枳棘，候吏逐麋麚。三载皇恩畅，千年圣历遐。朝宗延驾海，师役罢梁溠。京邑搜贞干，南宫步渥洼。世惟材是梓，人仰骥中骅。欻刺苗入地，仍逾赣石崖。礼容垂琫，戍备响錏鍜。w宠即郎官旧，威从太守加。建旟翻鸷鸟，负弩绕文蛇。册府荣八命，中闱盛六珈。肯随胡质矫，方恶马融奢。褒德符新换，怀仁道并遮。俗嫌龙节晚，朝讶介圭赊。禹贡输苞匦，周官赋秉秅。雄风吞七泽，异产控三巴。即事观农稼，因时展物华。秋原被兰叶，春渚涨桃花。令肃军无扰，程悬市禁贳。不应虞竭泽，宁复叹栖苴。蹀躞驺先驾，笼铜鼓报衙。染毫东国素，濡印锦溪砂。货积舟难泊，人归山倍畬。吴歈工折柳，楚舞旧传芭。隐几松为曲，倾樽石作污。寒初荣橘柚，夏首荐枇杷。祀变荆巫祷，风移鲁妇髽。已闻施恺悌，还睹正奇邪。慕友惭连璧，言姻喜附葭。沉埋全死地，流落半生涯。入郡腰恒折，逢人手尽叉。敢辞亲耻污，唯恐长疵瘕。善幻迷冰火，齐谐笑柏涂。东门牛屡饭，中散虱空爬。逸戏看猿斗，殊音辨马挝。渚行狐作孽，林宿鸟为。a同病忧能老，新声厉似姱。岂知千仞坠，只为一毫差。守道甘长绝，明心欲自。&贮愁听夜雨，隔泪数残葩。枭族音常聒，豺群喙竞呀。岸芦翻毒蜃，谿竹斗狂犘。野鹜行看弋，江鱼或共叉。瘴氛恒积润，讹火亟生煆。耳静烦喧蚁，魂惊怯怒蛙。风枝散陈叶，霜蔓綖寒瓜。雾密前山桂，冰枯曲沼蕸。思乡比庄舄，遁世遇眭夸。渔舍茨荒草，村桥卧古槎。御寒衾用罽，挹水勺仍椰。窗蠹惟潜蝎，甍涎竞缀蜗。引泉开故窦，护药插新笆。树怪花因槲，虫怜目待虾。骤歌喉易嗄，饶醉鼻成齄。曳捶牵羸马，垂蓑牧艾豭。已看能类鳖，犹讶雉为鷨。谁采中原菽，徒巾下泽车。俚儿供苦笋，伧父馈酸楂。劝策扶危杖，邀持当酒茶。道流征短褐，禅客会袈裟。香饭舂菰米，珍蔬折五茄。方期饮甘露，更欲吸流霞。屋鼠从穿兀，林狙任攫拏。春衫裁白纻，朝帽挂乌纱。屡叹恢恢网，频摇肃肃罝。衰荣因蓂荚，盈缺几虾蟆。路识沟边柳，城闻陇上笳。共思捐佩处，千骑拥青緺。,
再至界围岩水帘遂宿岩下,柳宗元,发春念长违，中夏欣再睹。是时植物秀，杳若临悬圃。歊阳讶垂冰，白日惊雷雨。笙簧潭际起，鹳鹤云间舞。古苔凝青枝，阴草湿翠羽。蔽空素彩列，激浪寒光聚。的皪沉珠渊，锵鸣捐佩浦。幽岩画屏倚，新月玉钩吐。夜凉星满川，忽疑眠洞府。,
酬贾鹏山人郡内新栽松寓兴见赠二首,柳宗元,芳朽自为别，无心乃玄功。夭夭日放花，荣耀将安穷。青松遗涧底，擢莳兹庭中。积雪表明秀，寒花助葱茏。贞幽夙有慕，持以延清风。无能常闭阁，偶以静见名。奇姿来远山，忽似人家生。劲色不改旧，芳心与谁荣。喧卑岂所安，任物非我情。清韵动竽瑟，谐此风中声。,
重赠二首,柳宗元,闻道将雏向墨池，刘家还有异同词。如今试遣隈墙问，已道世人那得知。世上悠悠不识真，姜芽尽是捧心人。若道柳家无子弟，往年何事乞西宾。,
登蒲州石矶望横江口潭岛深迥斜对香零山,柳宗元,隐忧倦永夜，凌雾临江津。猿鸣稍已疏，登石娱清沦。日出洲渚静，澄明皛无垠。浮晖翻高禽，沉景照文鳞。双江汇西奔，诡怪潜坤珍。孤山乃北峙，森爽栖灵神。洄潭或动容，岛屿疑摇振。陶埴兹择土，蒲鱼相与邻。信美非所安，羁心屡逡巡。纠结良可解，纡郁亦已伸。高歌返故室，自罔非所欣。,
雨晴至江渡,柳宗元,江雨初晴思远步，日西独向愚溪渡。渡头水落村径成，撩乱浮槎在高树。,
奉平淮夷雅表·皇武，命丞相度董师，集大功,柳宗元,皇耆其武，于溵于淮。既巾乃车，环蔡具来。狡众昏嚚，甚毒于酲。狂奔叫呶，以干大刑。皇咨于度，惟汝一德。旷诛四纪，其徯汝克。锡汝斧钺，其往视师。师是蔡人，以宥以釐。度拜稽首，庙于元龟。既祃既类，于社是宜。金节煌煌，锡质雕戈。犀甲熊旂，威命是荷。度拜稽首，出次于东。天子饯之，罍斝是崇。鼎臑俎胾，五献百笾。凡百卿士，班以周旋。既涉于浐，乃翼乃前。孰图厥犹，其佐多贤。宛宛周道，于山于川。远扬迩昭，陟降连连。我旆我旗，于道于陌。训于群帅，拳勇来格。公曰徐之，无恃额额。式和尔容，惟义之宅。进次于郾，彼昏卒狂。裒凶鞠顽，锋猬斧螗，赤子匍匐，厥父是亢。怒其萌芽，以悖太阳。王旅浑浑，是佚是怙。既获敌师，若饥得餔。蔡凶伊窘，悉起来聚。左捣其虚，靡愆厥虑。载辟载袚，丞相是临。弛其武刑，谕我德心。其危既安，有长如林。曾是讙譊，化为讴吟。皇曰来归，汝复相予。爵之成国，胙以夏区。度拜稽首，天子圣神。度拜稽首，皇祐下人。淮夷既平，震是朔南。宜庙宜郊，以告德音。归牛休马，丰稼于野。我武惟皇，永保无疆。,
唐铙歌鼓吹曲十二篇·梁之余，保荆衡巴巫，,柳宗元,苞枿矣i，惟恨之蟠。弥巴蔽荆，负南极以安。曰我旧梁氏，缉绥艰难。江汉之阻，都邑固以完。圣人作，神武用。有臣勇智，奋不以众。投迹死地，谋猷纵。化敌为家，虑则中。浩浩海裔，不威而同。系缧降王。定厥功。澶漫万里，宣唐风。蛮夷九译，咸来从。凯旋金奏，象形容。震赫万国，罔不龚。,
弘农公以硕德伟材屈于诬枉左官三岁复为大僚,柳宗元,知命儒为贵，时中圣所臧。处心齐宠辱，遇物任行藏。关识新安地，封传临晋乡。挺生推豹蔚，遐步仰龙骧。干有千寻竦，精闻百炼钢。茂功期舜禹，高韵状羲黄。足逸诗书囿，锋摇翰墨场。雅歌张仲德，颂祝鲁侯昌。宪府初腾价，神州转耀铓。右言盈简策，左辖备条纲。响切晨趋佩，烟浓近侍香。司仪六礼洽，论将七兵扬。合乐来仪凤，尊祠重饩羊。卿材优柱石，公器擅岩廊。峻节临衡峤，和风满豫章。人归父母育，郡得股肱良。细故谁留念，烦言肯过防。璧非真盗客，金有误持郎。龟虎休前寄，貂蝉冠旧行。训刑方命吕，理剧复推张。直用明销恶，还将道胜刚。敬逾齐国社，恩比召南棠。希怨犹逢怒，多容竞忤强。火炎侵琬琰，鹰击谬鸾凰。刻木终难对，焚芝未改芳。远迁逾桂岭，中徙滞馀杭。顾土虽怀赵，知天讵畏匡。论嫌齐物诞，骚爱远游伤。丽泽周群品，重明照万方。斗间收紫气，台上挂清光。福为深仁集，妖从盛德禳。秦民啼畎亩，周士舞康庄。采绶还垂艾，华簪更截肪。高居迁鼎邑，遥傅好书王。碧树环金谷，丹霞映上阳。留欢唱容与，要醉对清凉。故友仍同里，常僚每合堂。渊龙过许劭，冰鲤吊王祥。玉漏天门静，铜驼御路荒。涧瀍秋潋滟，嵩少暮微茫。遵渚徒云乐，冲天自不遑。降神终入辅，种德会明扬。独弃伧人国，难窥夫子墙。通家殊孔李，旧好即潘杨。世议排张挚，时情弃仲翔。不言缧绁枉，徒恨纆徽长。贾赋愁单阏，邹书怯大梁。炯心那自是，昭世懒佯狂。鸣玉机全息，怀沙事不忘。恋恩何敢死，垂泪对清湘。,
酬娄秀才将之淮南见赠之什,柳宗元,远弃甘幽独，谁云值故人。好音怜铩羽，濡沫慰穷鳞。困志情惟旧，相知乐更新。浪游轻费日，醉舞讵伤春。风月欢宁间，星霜分益亲。已将名是患，还用道为邻。机事齐飘瓦，嫌猜比拾尘。高冠余肯赋，长铗子忘贫。晚惊移律，暌携忽此辰。开颜时不再，绊足去何因。海上销魂别，天边吊影身。只应西涧水，寂寞但垂纶。,
奉和杨尚书郴州，追和故李中书夏日登北楼十,柳宗元,郡楼有遗唱，新和敌南金。境以道情得，人期幽梦寻。层轩隔炎暑，迥野恣窥临。凤去徽音续，芝焚芳意深。游鳞出陷浦，唳鹤绕仙岑。风起三湘浪，云生万里阴。宏规齐德宇，丽藻竞词林。静契分忧术，闲同迟客心。骅骝当远步，鶗鴂莫相侵。今日登高处，还闻梁父吟。,
得卢衡州书因以诗寄,柳宗元,临蒸且莫叹炎方，为报秋来雁几行。林邑东回山似戟，牂牁南下水如汤。蒹葭淅沥含秋雾，橘柚玲珑透夕阳。非是白蘋洲畔客，还将远意问潇湘。,
湘口馆潇湘二水所会,柳宗元,九疑浚倾奔，临源委萦回。会合属空旷，泓澄停风雷。高馆轩霞表，危楼临山隈。兹辰始澄霁，纤云尽褰开。天秋日正中，水碧无尘埃。杳杳渔父吟，叫叫羁鸿哀。境胜岂不豫，虑分固难裁。升高欲自舒，弥使远念来。归流驶且广，泛舟绝沿洄。,山水诗
郊居岁暮,柳宗元,屏居负山郭，岁暮惊离索。野迥樵唱来，庭空烧烬落。世纷因事远，心赏随年薄。默默谅何为，徒成今与昨。,
茅檐下始栽竹,柳宗元,瘴茅葺为宇，溽暑常侵肌。适有重膇疾，蒸郁宁所宜。东邻幸导我，树竹邀凉飔。欣然惬吾志，荷锸西岩垂。楚壤多怪石，垦凿力已疲。江风忽云暮，舆曳还相追。萧瑟过极浦，旖旎附幽墀。贞根期永固，贻尔寒泉滋。夜窗遂不掩，羽扇宁复持。清泠集浓露，枕簟凄已知。网虫依密叶，晓禽栖迥枝。岂伊纷嚣间，重以心虑怡。嘉尔亭亭质，自远弃幽期。不见野蔓草，蓊蔚有华姿。谅无凌寒色，岂与青山辞。,
南省转牒欲具江国图令尽通风俗故事,柳宗元,圣代提封尽海壖，狼荒犹得纪山川。华夷图上应初录，风土记中殊未传。椎髻老人难借问，黄茆深峒敢留连。南宫有意求遗俗，试检周书王会篇。,
汨罗遇风,柳宗元,南来不作楚臣悲，重入修门自有期。为报春风汨罗道，莫将波浪枉明时。,
朗州窦常员外寄刘二十八诗，见促行骑走笔酬,柳宗元,投荒垂一纪，新诏下荆扉。疑比庄周梦，情如苏武归。赐环留逸响，五马助征騑。不羡衡阳雁，春来前后飞。,
北还登汉阳北原题临川驿,柳宗元,驱车方向阙，回首一临川。多垒非余耻，无谋终自怜。乱松知野寺，馀雪记山田。惆怅樵渔事，今还又落然。,
善谑驿和刘梦得酹淳于先生,柳宗元,水上鹄已去，亭中鸟又鸣。辞因使楚重，名为救齐成。荒垄遽千古，羽觞难再倾。刘伶今日意，异代是同声。,
韦使君黄溪祈雨见召从行至祠下口号,柳宗元,骄阳愆岁事，良牧念菑畬。列骑低残月，鸣笳度碧虚。稍穷樵客路，遥驻野人居。谷口寒流净，丛祠古木疏。焚香秋雾湿，奠玉晓光初。肸蚃巫言报，精诚礼物馀。惠风仍偃草，灵雨会随车。俟罪非真吏，翻惭奉简书。,
杂曲歌辞·杨白花,柳宗元,杨白花，风吹度江水。坐令宫树无颜色，摇荡春光千万里。茫茫晓日下长秋，哀歌未断城鸦起。,
冉溪,柳宗元,少时陈力希公侯，许国不复为身谋。风波一跌逝万里，壮心瓦解空缧囚。缧囚终老无余事，愿卜湘西冉溪地。却学寿张樊敬侯，种漆南园待成器。,
田家三首,柳宗元,蓐食徇所务，驱牛向东阡。鸡鸣村巷白，夜色归暮田。札札耒耜声，飞飞来乌鸢。竭兹筋力事，持用穷岁年。尽输助徭役，聊就空自眠。子孙日已长，世世还复然。篱落隔烟火，农谈四邻夕。庭际秋虫鸣，疏麻方寂历。蚕丝尽输税，机杼空倚壁。里胥夜经过，鸡黍事筵席。各言官长峻，文字多督责。东乡后租期，车毂陷泥泽。公门少推恕，鞭朴恣狼藉。努力慎经营，肌肤真可惜。迎新在此岁，唯恐踵前迹。古道饶蒺藜，萦回古城曲。蓼花被堤岸，陂水寒更绿。是时收获竟，落日多樵牧。风高榆柳疏，霜重梨枣熟。行人迷去住，野鸟竞栖宿。田翁笑相念，昏黑慎原陆。今年幸少丰，无厌饘与粥。,
过衡山见新花开却寄弟,柳宗元,故国名园久别离，今朝楚树发南枝。晴天归路好相逐，正是峰前回雁时。,
答刘连州邦字,柳宗元,连璧本难双，分符刺小邦。崩云下漓水，劈箭上浔江。负弩啼寒狖，鸣枹惊夜狵。遥怜郡山好，谢守但临窗。,
岭南江行,柳宗元,瘴江南去入云烟，望尽黄茆是海边。山腹雨晴添象迹，潭心日暖长蛟涎。射工巧伺游人影，飓母偏惊旅客船。从此忧来非一事，岂容华发待流年。,励志诗
旦携谢山人至愚池,柳宗元,新沐换轻帻，晓池风露清。自谐尘外意，况与幽人行。霞散众山迥，天高数雁鸣。机心付当路，聊适羲皇情。,
零陵早春,柳宗元,问春从此去，几日到秦原。凭寄还乡梦，殷勤入故园。,
杨尚书寄郴笔，知是小生本样，令更商榷使尽,柳宗元,截玉铦锥作妙形，贮云含雾到南溟。尚书旧用裁天诏，内史新将写道经。曲艺岂能裨损益，微辞只欲播芳馨。桂阳卿月光辉遍，毫末应传顾兔灵。,
再上湘江,柳宗元,好在湘江水，今朝又上来。不知从此去，更遣几年回。,
柳州寄丈人周韶州,柳宗元,越绝孤城千万峰，空斋不语坐高舂。印文生绿经旬合，砚匣留尘尽日封。梅岭寒烟藏翡翠，桂江秋水露鰅鳙。丈人本自忘机事，为想年来憔悴容。,
酬徐二中丞普宁郡内池馆即事见寄,柳宗元,鹓鸿念旧行，虚馆对芳塘。落日明朱槛，繁花照羽觞。泉归沧海近，树入楚山长。荣贱俱为累，相期在故乡。,
奉和周二十二丈，酬郴州侍郎衡江夜泊得韶州,柳宗元,丘山仰德耀，天路下征騑。梦喜三刀近，书嫌五载违。凝情江月落，属思岭云飞。会入司徒府，还邀周掾归。,
韩漳州书报彻上人亡因寄二绝,柳宗元,早岁京华听越吟，闻君江海分逾深。他时若写兰亭会，莫画高僧支道林。频把琼书出袖中，独吟遗句立秋风。桂江日夜流千里，挥泪何时到甬东。,
段九秀才处见亡友吕衡州书迹,柳宗元,交侣平生意最亲，衡阳往事似分身。袖中忽见三行字，拭泪相看是故人。,
戏题石门长老东轩,柳宗元,石门长老身如梦，旃檀成林手所种。坐来念念非昔人，万遍莲花为谁用。如今七十自忘机，贪爱都忘筋力微。莫向东轩春野望，花开日出雉皆飞。,
始见白发题所植海石榴,柳宗元,几年封植爱芳丛，韵艳朱颜竟不同。从此休论上春事，看成古木对衰翁。,
南中荣橘柚,柳宗元,橘柚怀贞质，受命此炎方。密林耀朱绿，晚岁有馀芳。殊风限清汉，飞雪滞故乡。攀条何所叹，北望熊与湘。,
省试观庆云图诗,柳宗元,设色既成象，卿云示国都。九天开秘祉，百辟赞嘉谟。抱日依龙衮，非烟近御炉。高标连汗漫，迥望接虚无。裂素荣光发，舒华瑞色敷。恒将配尧德，垂庆代河图。,
寄韦珩,柳宗元,初拜柳州出东郊，道旁相送皆贤豪。回眸炫晃别群玉，独赴异域穿蓬蒿。炎烟六月咽口鼻，胸鸣肩举不可逃。桂州西南又千里，漓水斗石麻兰高。阴森野葛交蔽日，悬蛇结虺如蒲萄。到官数宿贼满野，缚壮杀老啼且号。饥行夜坐设方略，笼铜枹鼓手所操。奇疮钉骨状如箭，鬼手脱命争纤毫。今年噬毒得霍疾，支心搅腹戟与刀。迩来气少筋骨露，苍白瀄汩盈颠毛。君今矻矻又窜逐，辞赋已复穷诗骚。神兵庙略频破虏，四溟不日清风涛。圣恩倘忽念地苇，十年践蹈久已劳。幸因解网入鸟兽，毕命江海终游遨。愿言未果身益老，起望东北心滔滔。,
李西川荐琴石,柳宗元,远师驺忌鼓鸣琴，去和南风惬舜心。从此他山千古重，殷勤曾是奉徽音。,
奉酬杨侍郎丈因送八叔拾遗，戏赠诏追南来诸,柳宗元,贞一来时送彩笺，一行归雁慰惊弦。翰林寂寞谁为主，鸣凤应须早上天。一生判却归休，谓著南冠到头。冶长虽解缧绁，无由得见东周。,
商山临路有孤松往来斫以以为明，好事者怜之,柳宗元,孤松停翠盖，托根临广路。不以险自防，遂为明所误。幸逢仁惠意，重此藩篱护。犹有半心存，时将承雨露。,
雨中赠仙人山贾山人,柳宗元,寒江夜雨声潺潺，晓云遮尽仙人山。遥知玄豹在深处，下笑羁绊泥涂间。,
游朝阳岩遂登西亭二十韵,柳宗元,谪弃殊隐沦，登陟非远郊。所怀缓伊郁，讵欲肩夷巢。高岩瞰清江，幽窟潜神蛟。开旷延阳景，回薄攒林梢。西亭构其巅，反宇临呀庨。背瞻星辰兴，下见云雨交。惜非吾乡土，得以荫菁茆。羁贯去江介，世仕尚函崤。故墅即沣川，数亩均肥硗。台馆葺荒丘，池塘疏沉坳。会有圭组恋，遂贻山林嘲。薄躯信无庸，琐屑剧斗筲。囚居固其宜，厚羞久已包。庭除植蓬艾，隟牖悬蟏蛸。所赖山川客，扁舟枉长梢。挹流敌清觞，掇野代嘉肴。适道有高言，取乐非弦匏。逍遥屏幽昧，淡薄辞喧呶。晨鸡不余欺，风雨闻嘐嘐。再期永日闲，提挈移中庖。,
首春逢耕者,柳宗元,南楚春候早，余寒已滋荣。土膏释原野，白蛰竞所营。缀景未及郊，穑人先偶耕。园林幽鸟啭，渚泽新泉清。农事诚素务，羁囚阻平生。故池想芜没，遗亩当榛荆。慕隐既有系，图功遂无成。聊从田父言，款曲陈此情。眷然抚耒耜，回首烟云横。,田园诗，描写春天，思乡诗
湘岸移木芙蓉植龙兴精舍,柳宗元,有美不自蔽，安能守孤根。盈盈湘西岸，秋至风露繁。丽影别寒水，秾芳委前轩。芰荷谅难杂，反此生高原。,
乐府杂曲·鼓吹铙歌·战武牢,柳宗元,战武牢，动河朔。逆之助，图掎角。怒鷇麛，抗乔岳。翘萌牙，傲霜雹。王谋内定，申掌握。铺施芟夷，二主缚。惮华戎，廓封略。命之瞢，卑以斫。归有德，唯先觉。,
赠江华长老,柳宗元,老僧道机熟，默语心皆寂。去岁别舂陵，沿流此投迹。室空无侍者，巾屦唯挂壁。一饭不愿馀，跏趺便终夕。风窗疏竹响，露井寒松滴。偶地即安居，满庭芳草积。,
三赠刘员外,柳宗元,信书成自误，经事渐知非。今日临岐别，何年待汝归。,
登柳州峨山,柳宗元,荒山秋日午，独上意悠悠。如何望乡处，西北是融州。,
叠后,柳宗元,事业无成耻艺成，南宫起草旧连名。劝君火急添功用，趁取当时二妙声。,
构法华寺西亭,柳宗元,窜身楚南极，山水穷险艰。步登最高寺，萧散任疏顽。西垂下斗绝，欲似窥人寰。反如在幽谷，榛翳不可攀。命童恣披翦，葺宇横断山。割如判清浊，飘若升云间。远岫攒众顶，澄江抱清湾。夕照临轩堕，栖鸟当我还。菡萏溢嘉色，筼筜遗清斑。神舒屏羁锁，志适忘幽孱。弃逐久枯槁，迨今始开颜。赏心难久留，离念来相关。北望间亲爱，南瞻杂夷蛮。置之勿复道，且寄须臾闲。,
从崔中丞过卢少尹郊居,柳宗元,寓居湘岸四无邻，世网难婴每自珍。莳药闲庭延国老，开樽虚室值贤人。泉回浅石依高柳，径转垂藤闲绿筠。闻道偏为五禽戏，出门鸥鸟更相亲。,
乐府杂曲·鼓吹铙歌·晋阳武,柳宗元,晋阳武，奋义威。炀之渝，德焉归。氓毕屠，绥者谁。皇烈烈，专天机。号以仁，扬其旗。日之升，九土晞。斥田圻，流洪辉。有其二，翼馀隋。斫枭骜，连熊螭。枯以肉，勍者羸。后土荡，玄穹弥。合之育，莽然施。惟德辅，庆无期。,
巽公院五咏·禅堂,柳宗元,发地结菁茅，团团抱虚白。山花落幽户，中有忘机客。涉有本非取，照空不待析。万籁俱缘生，窅然喧中寂。心境本洞如，鸟飞无遗迹。,
闻籍田有感,柳宗元,天田不日降皇舆，留滞长沙岁又除。宣室无由问釐事，周南何处托成书。,
掩役夫张进骸,柳宗元,生死悠悠尔，一气聚散之。偶来纷喜怒，奄忽已复辞。为役孰贱辱，为贵非神奇。一朝纩息定，枯朽无妍媸。生平勤皂枥，剉秣不告疲。既死给槥椟，葬之东山基。奈何值崩湍，荡析临路垂。髐然暴百骸，散乱不复支。从者幸告余，眷之涓然悲。猫虎获迎祭，犬马有盖帷。伫立唁尔魂，岂复识此为。畚锸载埋瘗，沟渎护其危。我心得所安，不谓尔有知。掩骼著春令，兹焉适其时。及物非吾事，聊且顾尔私。,
离觞不醉，至驿却寄相送诸公,柳宗元,无限居人送独醒，可怜寂寞到长亭。荆州不遇高阳侣，一夜春寒满下厅。,
摘樱桃赠元居士，时在望仙亭南楼与朱道士同,柳宗元,海上朱樱赠所思，楼居况是望仙时。蓬莱羽客如相访，不是偷桃一小儿。,
新植海石榴,柳宗元,弱植不盈尺，远意驻蓬瀛。月寒空阶曙，幽梦彩云生。粪壤擢珠树，莓苔插琼英。芳根閟颜色，徂岁为谁荣。,
诏追赴都回寄零陵亲故,柳宗元,每忆纤鳞游尺泽，翻愁弱羽上丹霄。岸傍古堠应无数，次第行看别路遥。,
桂州北望秦驿，手开竹径至钓矶，留待徐容州,柳宗元,幽径为谁开，美人城北来。王程倘馀暇，一上子陵台。,
殷贤戏批书后寄刘连州并示孟仑二童,柳宗元,书成欲寄庾安西，纸背应劳手自题。闻道近来诸子弟，临池寻已厌家鸡。,
闻彻上人亡寄侍郎杨丈,柳宗元,东越高僧还姓汤，几时琼佩触鸣珰。空花一散不知处，谁采金英与侍郎。,
乐府杂曲·鼓吹铙歌·兽之穷,柳宗元,兽之穷，奔大麓。天厚黄德，狙犷服。甲之櫜弓，弭矢箙。皇旅靖，敌逾蹙。自亡其徒，匪予戮。屈赟猛，虔栗栗。縻以尺组，啖以秩。黎之阳，土茫茫。富兵戎，盈仓箱。乏者德，莫能享。驱豺兕，授我疆。,
乐府杂曲·鼓吹铙歌·铁山碎,柳宗元,铁山碎，大漠舒。二虏劲，连穹庐。背北海，专坤隅。岁来侵边，或傅于都。天子命元帅，奋其雄图。破定襄，降魁渠。穷竟窟宅，斥余吾。百蛮破胆，边氓苏。威武辉耀，明鬼区。利泽弥万祀，功不可逾。官臣拜手，惟帝之谟。,
春怀故园,柳宗元,九扈鸣已晚，楚乡农事春。悠悠故池水，空待灌园人。,
奉平淮夷雅表·方城，命愬守也。卒入蔡，得,柳宗元,方城临临，王卒峙之。匪徼匪竞，皇有正命。皇命于愬，往舒余仁。踣彼艰顽，柔惠是驯。愬拜即命，于皇之训。既砺既攻，以后厥刃。王师嶷嶷，熊罴是式。衔勇韬力，日思予殛。寇昏以狂，敢蹈愬疆。士获厥心，大袒高骧。长戟酋矛，粲其绥章。右翦左屠，聿禽其良。其良既宥，告以父母。恩柔于肌，卒贡尔有。维彼攸恃，乃侦乃诱。维彼攸宅，乃发乃守。其恃爰获，我功我多。阴谍厥图，以究尔讹。雨雪洋洋，大风来加，于燠其寒，于迩其遐。汝阴之茫，悬瓠之峨。是震是拔，大歼厥家。狡虏既縻，输于国都。示之市人，即社行诛。乃谕乃止，蔡有厚喜。完其室家，仰父俯子。汝水沄沄，既清而瀰。蔡人行歌，我步逶迟。蔡人歌矣，蔡风和矣。孰颣蔡初，胡甈尔居。式慕以康，为愿有馀。是究是咨，皇德既舒。皇曰咨愬，裕乃父功。昔我文祖，惟西平是庸。内诲于家，外刑于邦。孰是蔡人，而不率从。蔡人率止，惟西平有子。西平有子，惟我有臣。畴允大邦，俾惠我人。于庙告功，以顾万方。,
浩初上人见贻绝句欲登仙人山因以酬之,柳宗元,珠树玲珑隔翠微，病来方外事多违。仙山不属分符客，一任凌空锡杖飞。,
铜鱼使赴都寄亲友,柳宗元,行尽关山万里余，到时闾井是荒墟。附庸唯有铜鱼使，此后无因寄远书。,
柳州寄京中亲故,柳宗元,林邑山连瘴海秋，牂牁水向郡前流。劳君远问龙城地，正北三千到锦州。,
同刘二十八哭吕衡州，兼寄江陵李元二侍御,柳宗元,衡岳新摧天柱峰，士林憔悴泣相逢。只令文字传青简，不使功名上景钟。三亩空留悬磬室，九原犹寄若堂封。遥想荆州人物论，几回中夜惜元龙。,
清水驿丛竹天水赵云余手种一十二茎,柳宗元,檐下疏篁十二茎，襄阳从事寄幽情。只应更使伶伦见，写尽雌雄双凤鸣。,
叠前,柳宗元,小学新翻墨沼波，羡君琼树散枝柯。左家弄玉唯娇女，空觉庭前鸟迹多。,
感遇二首,柳宗元,西陆动凉气，惊乌号北林。栖息岂殊性，集枯安可任。鸿鹄去不返，勾吴阻且深。徒嗟日沉湎，丸鼓骛奇音。东海久摇荡，南风已駸駸。坐使青天暮，小星愁太阴。众情嗜奸利，居货捐千金。危根一以振，齐斧来相寻。揽衣中夜起，感物涕盈襟。微霜众所践，谁念岁寒心。旭日照寒野，鸟斯起蒿莱。啁啾有余乐，飞舞西陵隈。回风旦夕至，零叶委陈荄。所栖不足恃，鹰隼纵横来。,
诏追赴都二月至灞亭上,柳宗元,十一年前南渡客，四千里外北归人。诏书许逐阳和至，驿路开花处处新。,
种木槲花,柳宗元,上苑年年占物华，飘零今日在天涯。只因长作龙城守，剩种庭前木槲花。,
入黄溪闻猿,柳宗元,溪路千里曲，哀猿何处鸣。孤臣泪已尽，虚作断肠声。,
自衡阳移桂十馀本植零陵所住精舍,柳宗元,谪官去南裔，清湘绕灵岳。晨登蒹葭岸，霜景霁纷浊。离披得幽桂，芳本欣盈握。火耕困烟烬，薪采久摧剥。道旁且不愿，岑岭况悠邈。倾筐壅故壤，栖息期鸾鷟。路远清凉宫，一雨悟无学。南人始珍重，微我谁先觉。芳意不可传，丹心徒自渥。,
龟背戏,柳宗元,长安新技出宫掖，喧喧初遍王侯宅。玉盘滴沥黄金钱，皎如文龟丽秋天。八方定位开神卦，六甲离离齐上下。投变转动玄机卑，星流霞破相参差。四分五裂势未已，出无入有谁能知。乍惊散漫无处所，须臾罗列已如故。徒言万事有盈虚，终朝一掷知胜负。修门象棋不复贵，魏宫妆奁世所弃。岂如瑞质耀奇文，愿持千岁寿吾君。庙堂巾笥非余慕，钱刀儿女徒纷纷。,
舞曲歌辞·白纻歌,柳宗元,翠帷双卷出倾城，龙剑破匣霜月明。朱唇掩抑悄无声，金簧玉磬宫中生。下沉秋水激太清，天高地迥凝日晶，羽觞荡漾何事倾。,
登鹳雀楼,王之涣,白日依山尽，黄河入海流。欲穷千里目，更上一层楼。,山水诗，励志诗，哲理诗，唐诗三百首
凉州词,王之涣,黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。,边塞诗，思乡诗，唐诗三百首
宴词,王之涣,长堤春水绿悠悠，畎入漳河一道流。莫听声声催去棹，桃溪浅处不胜舟。,
送别,王之涣,杨柳东风树，青青夹御河。近来攀折苦，应为别离多。,送别诗，描写柳
九日送别,王之涣,蓟庭萧瑟故人稀，何处登高且送归。今日暂同芳菊酒，明朝应作断蓬飞。,重阳节
横吹曲辞·出塞,王之涣,黄砂直上白云间，一片孤城万仞山。羌笛何须怨杨柳，春光不度玉门关。,
黄鹤楼,崔颢,昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。,思乡诗，唐诗三百首，初中
黄鹤楼,崔颢,昔人已乘白云去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是，烟波江上使人愁。,
行经华阴,崔颢,岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿路西连汉畤平。借问路旁名利客，何如此处学长生。,山水诗，唐诗三百首
行经华阴,崔颢,迢峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿树西连汉畤平。借问路傍名利客，无如此处学长生。,
行经华阴,崔颢,岧峣太华俯咸京，天外三峰削不成。武帝祠前云欲散，仙人掌上雨初晴。河山北枕秦关险，驿树西连汉畤平。借问路旁名利客，无如此处学长生。,
长干行,崔颢,君家何处住，妾住在横塘。停船暂借问，或恐是同乡。家临九江水，来去九江侧。同是长干人，自小不相识。下渚多风浪，莲舟渐觉稀。那能不相待，独自逆潮归。三江潮水急，五湖风浪涌。由来花性轻，莫畏莲舟重。,思乡诗，唐诗三百首，孤独
赠怀一上人,崔颢,法师东南秀，世实豪家子。削发十二年，诵经峨眉里。自此照群蒙，卓然为道雄。观生尽入妄，悟有皆成空。净体无众染，苦心归妙宗。一朝敕书至，召入承明宫。说法金殿里，焚香清禁中。传灯遍都邑，杖锡游王公。天子揖妙道，群僚趋下风。我法本无著，时来出林壑。因心得化城，随病皆与药。上启黄屋心，下除苍生缚。一从入君门，说法无朝昏。帝作转轮王，师为持戒尊。轩风洒甘露，佛雨生慈根。但有灭度理，而生开济恩。复闻江海曲，好杀成风俗。帝曰我上人，为除膻腥欲。是日发西秦，东南至蕲春。风将衡桂接，地与吴楚邻。旧少清信士，实多渔猎人。一闻吾师至，舍网江湖滨。作礼忏前恶，洁诚期后因。因成日既久，事济身不守。更出淮楚间，复来荆河口。荆河马卿岑，兹地近道林。入讲鸟常狎，坐禅兽不侵。都非缘未尽，曾是教所任。故我一来事，永承微妙音。竹房见衣钵，松宇清身心。早悔业至浅，晚成计可寻。善哉远公义，清净如黄金。,
邯郸宫人怨,崔颢,邯郸陌上三月春，暮行逢见一妇人。自言乡里本燕赵，少小随家西入秦。母兄怜爱无俦侣，五岁名为阿娇女。七岁丰茸好颜色，八岁黠惠能言语。十三兄弟教诗书，十五青楼学歌舞。我家青楼临道旁，纱窗绮幔暗闻香。日暮笙歌驻君马，春日妆梳妾断肠。不用城南使君婿，本求三十侍中郎。何知汉帝好容色，玉辇携归登建章。建章宫殿不知数，万户千门深且长。百堵涂椒接青琐，九华阁道连洞房。水晶帘箔云母扇，琉利窗牖玳瑁床。岁岁年年奉欢宴，娇贵荣华谁不羡。恩情莫比陈皇后，宠爱全胜赵飞燕。瑶房侍寝世莫知，金屋更衣人不见。谁言一朝复一日，君王弃世市朝变。宫车出葬茂陵田，贱妾独留长信殿。一朝太子升至尊，宫中人事如掌翻。同时侍女见谗毁，后来新人莫敢言。兄弟印绶皆被夺，昔年赏赐不复存。一旦放归旧乡里，乘车垂泪还入门。父母愍我曾富贵，嫁与西舍金王孙。念此翻覆复何道，百年盛衰谁能保？忆昨尚如春日花，悲今已作秋时草。少年去去莫停鞭，人生万事由上天。非我今日独如此，古今歇薄皆共然。,
江畔老人愁,崔颢,江南年少十八九，乘舟欲渡青溪口。青溪口边一老翁，鬓眉皓白已衰朽。自言家代仕梁陈，垂朱拖紫三十人。两朝出将复入相，五世叠鼓乘朱轮。父兄三叶皆尚主，子女四代为妃嫔。南山赐田接御苑，北宫甲第连紫宸。直言荣华未休歇，不觉山崩海将竭。兵戈乱入建康城，烟火连烧未央阙。衣冠士子陷锋刃，良将名臣尽埋没。山川改易失市朝，衢路纵横填白骨。老人此时尚少年，脱身走得投海边。罢兵岁馀未敢出，去乡三载方来旋。蓬蒿忘却五城宅，草木不识青谿田。虽然得归到乡土，零丁贫贱长辛苦。采樵屡入历阳山，刈稻常过新林浦。少年欲知老人岁，岂知今年一百五。君今少壮我已衰，我昔少年君不睹。人生贵贱各有时，莫见羸老相轻欺。感君相问为君说，说罢不觉令人悲。,
入若耶溪,崔颢,轻舟去何疾，已到云林境。起坐鱼鸟间，动摇山水影。岩中响自答，溪里言弥静。事事令人幽，停桡向余景。,
杂曲歌辞·渭城少年行,崔颢,洛阳二月梨花飞，秦地行人春忆归。扬鞭走马城南陌，朝逢驿使秦川客。驿使前日发章台，传道长安春早来。棠梨宫中燕初至，葡萄馆里花正开。念此使人归更早，三月便达长安道。长安道上春可怜，摇风荡日曲河边。万户楼台临渭水，五陵花柳满秦川。秦川寒食盛繁华，游子春来喜见花。斗鸡下杜尘初合，走马章台日半斜。章台帝城称贵里，青楼日晚歌钟起。贵里豪家白马骄，五陵年少不相饶。双双挟弹来金市，两两鸣鞭上渭桥。渭城桥头酒新熟，金鞍白马谁家宿。可怜锦瑟筝琵琶，玉台清酒就君家。小妇春来不解羞，娇歌一曲杨柳花。,
行路难·君不见建章宫中金明枝,崔颢,君不见建章宫中金明枝，万万长条拂地垂。二月三月花如霰，九重幽深君不见。艳彩朝含四宝宫，香风旦入朝云殿。汉家宫女春未阑，爱此芳香朝暮看。看来看去心不忘，攀折将安镜台上。双双素手剪不成，两两红妆笑相向。建章昨夜起春风，一花飞落长信宫。长信丽人见花泣，忆此珍树何嗟及。我昔初在昭阳时，朝攀暮折登玉墀。只言岁岁长相对，不悟今朝遥相思。,
结定襄郡狱效陶体,崔颢,我在河东时，使往定襄里。定襄诸小儿，争讼纷城市。长老莫敢言，太守不能理。谤书盈几案，文墨相填委。牵引肆中翁，追呼田家子。我来折此狱，五听辨疑似。小大必以情，未尝施鞭箠。是时三月暮，遍野农桑起。里巷鸣春鸠，田园引流水。此乡多杂俗，戎夏殊音旨。顾问边塞人，劳情曷云已。,
代闺人答轻薄少年,崔颢,妾家近隔凤凰池，粉壁纱窗杨柳垂。本期汉代金吾婿，误嫁长安游侠儿。儿家夫婿多轻薄，借客探丸重然诺。平明挟弹入新丰，日晚挥鞭出长乐。青丝白马冶游园，能使行人驻马看。自矜陌上繁华盛，不念闺中花鸟阑。花间陌上春将晚，走马斗鸡犹未返。三时出望无消息，一去那知行近远？桃李花开覆井栏，朱楼落日卷帘看。愁来欲奏相思曲，抱得秦筝不忍弹。,
赠王威古,崔颢,三十羽林将，出身常事边。春风吹浅草，猎骑何翩翩。插羽两相顾，鸣弓新上弦。射麋入深谷，饮马投荒泉。马上共倾酒，野中聊割鲜。相看未及饮，杂虏寇幽燕。烽火去不息，胡尘高际天。长驱救东北，战解城亦全。报国行赴难，古来皆共然。,
游天竺寺,崔颢,晨登天竺山，山殿朝阳晓。厓泉争喷薄，江岫相萦绕。直上孤顶高，平看众峰小。南州十二月，地暖冰雪少。青翠满寒山，藤萝覆冬沼。花龛瀑布侧，青壁石林杪。鸣钟集人天，施饭聚猿鸟。洗意归清净，澄心悟空了。始知世上人，万物一何扰。,
长门怨,崔颢,君王宠初歇，弃妾长门宫。紫殿青苔满，高楼明月空。夜愁生枕席，春意罢帘栊。泣尽无人问，容华落镜中。,
杂诗,崔颢,可怜青铜镜，挂在白玉堂。玉堂有美女，娇弄明月光。罗袖拂金鹊，彩屏点红妆。妆罢含情坐，春风桃李香。,
舟行入剡,崔颢,鸣棹下东阳，回舟入剡乡。青山行不尽，绿水去何长。地气秋仍湿，江风晚渐凉。山梅犹作雨，溪橘未知霜。谢客文逾盛，林公未可忘。多惭越中好，流恨阅时芳。,
渭城少年行,崔颢,洛阳三月梨花飞，秦地行人春忆归。扬鞭走马城南陌，朝逢驿使秦川客。驿使前日发章台，传道长安春早来。棠梨宫中燕初至，葡萄馆里花正开。念此使人归更早，三月便达长安道。长安道上春可怜，摇风荡日曲江边。万户楼台临渭水，五陵花柳满秦川。秦川寒食盛繁华，游子春来不见家。斗鸡下杜尘初合，走马章台日半斜。章台帝城称贵里，青楼日晚歌钟起。贵里豪家白马骄，五陵年少不相饶。双双挟弹来金市，两两鸣鞭上渭桥。渭城桥头酒新熟，金鞍白马谁家宿。可怜锦瑟筝琵琶，玉台清酒就倡家。下妇春来不解羞，娇歌一曲杨柳花。,
卢姬篇,崔颢,卢姬少小魏王家，绿鬓红唇桃李花。魏王绮楼十二重，水晶帘箔绣芙蓉。白玉栏杆金作柱，楼上朝朝学歌舞。前堂后堂罗袖人，南窗北窗花发春。翠幌珠帘斗丝管，一弹一奏云欲断。君王日晚下朝归，鸣环佩玉生光辉。人生今日得骄贵，谁道卢姬身细微。,
孟门行,崔颢,黄雀衔黄花，翩翩傍檐隙。本拟报君恩，如何反弹射。金罍美酒满座春，平原爱才多众宾。满堂尽是忠义士，何意得有谗谀人。谀言反覆那可道，能令君心不自保。北园新栽桃李枝，根株未固何转移。成阴结实君自取，若问傍人那得知。,
赠梁州张都督,崔颢,闻君为汉将，虏骑罢南侵。出塞清沙漠，还家拜羽林。风霜臣节苦，岁月主恩深。为语西河使，知余报国心。,
杂曲歌辞·长干曲四首,崔颢,君家定何处，妾住在横塘。停舟暂借问，或恐是同乡。家临九江水，去来九江侧。同是长干人，生小不相识。下渚多风浪，莲舟渐觉稀。那能不相待，独自逆潮归。三江潮水急，五湖风浪涌。由来花性轻，莫畏莲舟重。,
川上女,崔颢,川上女，晚妆鲜。日落青渚试轻楫，汀长花满正回船。暮来浪起风转紧，自言此去横塘近。绿江无伴夜独行，独行心绪愁无尽。,
澄水如鉴,崔颢,圣贤将立喻，上善贮情深。洁白依全德，澄清有片心。浇浮知不挠，滥浊固难侵。方寸悬高鉴，生涯讵陆沉。对泉能自诫，如镜静相临。廉慎传家政，流芳合古今。,
雁门胡人歌,崔颢,高山代郡东接燕，雁门胡人家近边。解放胡鹰逐塞鸟，能将代马猎秋田。山头野火寒多烧，雨里孤峰湿作烟。闻道辽西无斗战，时时醉向酒家眠。,
七夕宴悬圃二首,崔颢,长安城中月如练，家家此时持针线。仙裙玉佩空自知，天上人间不相见。长信深阴夜转幽，瑶阶金阁数萤流。班姬此夕愁无限，河汉三更看斗牛。,
赠卢八象,崔颢,客从巴水渡，传尔溯行舟。是日风波霁，高堂雨半收。青山满蜀道，绿水向荆州。不作书相问，谁能慰别愁？,
奉和许给事夜直简诸公,崔颢,西掖黄枢近，东曹紫禁连。地因才子拜，人用省郎迁。夜直千门静，河明万象悬。建章宵漏急，阊阖晓钟传。宠列貂蝉位，恩深侍从年。九重初起草，五夜即成篇。顾己无官次，循涯但自怜。远陪兰署作，空此仰神仙。,
辽西作,崔颢,燕郊芳岁晚，残雪冻边城。四月青草合，辽阳春水生。胡人正牧马，汉将日征兵。露重宝刀湿，沙虚金鼓鸣。寒衣著已尽，春服与谁成？寄语洛阳使，为传边塞情。,
送单于裴都护赴西河,崔颢,征马去翩翩，秋城月正圆。单于莫近塞，都护欲回边。汉驿通烟火，胡沙乏井泉。功成须献捷，未必去经年。,
王家少妇,崔颢,十五嫁王昌，盈盈入画堂。自矜年最少，复倚婿为郎。舞爱前谿绿，歌怜子夜长。闲来斗百草，度日不成妆。,
晚入汴水,崔颢,昨晚南行楚，今朝北溯河。客愁能几日？乡路渐无多。晴景摇津树，春风起棹歌。长淮亦已尽，宁复畏潮波。,
题潼关楼,崔颢,客行逢雨霁，歇马上津楼。山势雄三辅，关门扼九州。川从陕路去，河绕华阴流。向晚登临处，风烟万里愁。,
岐王席观妓,崔颢,二月春来半，宫中日渐长。柳垂金屋暖，花发玉楼香。拂匣先临镜，调笙更炙簧。还将歌舞态，只拟奉君王。,
上巳,崔颢,巳日帝城春，倾都祓禊晨。停车须傍水，奏乐要惊尘。弱柳障行骑，浮桥拥看人。犹言日尚早，更向九龙津。,
相逢行,崔颢,妾年初二八，家住洛桥头。玉户临驰道，朱门近御沟。使君何假问，夫婿大长秋。女弟新承宠，诸兄近拜侯。春生百子殿，花发五城楼。出入千门里，年年乐未休。,
古游侠呈军中诸将,崔颢,少年负胆气，好勇复知机。仗剑出门去，孤城逢合围。杀人辽水上，走马渔阳归。错落金锁甲，蒙茸貂鼠衣。还家行且猎，弓矢速如飞。地迥鹰犬疾，草深狐兔肥。腰间带两绶，转盼生光辉。顾谓今日战，何如随建威。,
长安道,崔颢,长安甲第高入云，谁家居住霍将军。日晚朝回拥宾从，路傍揖拜何纷纷。莫言炙手手可热，须臾火尽灰亦灭。莫言贫贱即可欺，人生富贵自有时。一朝天子赐颜色，世上悠悠应自知。,
题沈隐侯八咏楼,崔颢,梁日东阳守，为楼望越中。绿窗明月在，青史古人空。江静闻山狖，川长数塞鸿。登临白云晚，流恨此遗风。,
维扬送友还苏州,崔颢,长安南下几程途，得到邗沟吊绿芜。渚畔鲈鱼舟上钓，羡君归老向东吴。,
发锦沙村,崔颢,北上途未半，南行岁已阑。孤舟下建德，江水入新安。海近山常雨，溪深地早寒。行行泊不可，须及子陵滩。,
杂曲歌辞·卢姬篇,崔颢,卢姬小小魏王家，绿鬓红唇桃李花。魏玉绮楼十二重，水精帘箔绣芙蓉。白玉阑干金作柱，楼上朝朝学歌舞。前堂后堂罗袖人，南窗北窗花发春。翠幌珠帘斗弦管，一奏一弹云欲断。君王日晚下朝归，鸣环佩玉生光辉。人生今日得骄贵，谁道卢姬身细微。,
赠轻车,崔颢,悠悠远行归，经春涉长道。幽冀桑始青，洛阳蚕欲老。忆昨戎马地，别时心草草。烽火从北来，边城闭常早。平生少相遇，未得展怀抱。今日杯酒间，见君交情好。,
咏鹅,骆宾王,鹅，鹅，鹅，曲项向天歌。白毛浮绿水，红掌拨清波。,
易水送别,骆宾王,此地别燕丹，壮士发冲冠。昔时人已没，今日水犹寒。,送别诗
在狱咏蝉,骆宾王,西陆蝉声唱，南冠客思侵。那堪玄鬓影，来对白头吟。露重飞难进，风多响易沉。无人信高洁，谁为表予心。,唐诗三百首
从军行,骆宾王,平生一顾念，意气溢三军。野日分戈影，天星合剑文。弓弦抱汉月，马足践胡尘。不求生入塞，唯当死报君。,
在狱咏蝉并序,骆宾王,余禁所禁垣西，是法厅事也，有古槐数珠焉。虽生意可知，同殷仲文之古树，而听讼斯在，即周召伯之甘棠。每至夕照低阴，秋蝉疏引，发声幽息，有切尝闻。岂人心异于曩时，将虫响悲于前听。嗟乎，声以动容，德人以象贤。故洁其身也，禀君子达人之高行，蜕其皮也，有仙都羽化之灵姿。候时而来，顺阴阳之数，应节为变，寄藏用之机。有目斯开，不以道昏而昧其视，有翼自薄，不以俗厚而其真。吟乔树之微风，韵姿天纵，饮高秋之坠露，清畏人知。仆失路艰虞，遭时微徽。不哀伤而自怨，未摇落而先衰。闻蟪蛄之流声，悟平反之已奏，见情沿物应，哀弱羽之飘零，道寄人知，悯馀声之寂寞。非谓文墨，取代幽忧云尔。西陆蝉声唱，南冠客思深。不堪玄鬓影，来对白头吟。露重飞难进，风多响易沉。无人信高洁，谁为表余心。,唐诗三百首
杂曲歌辞·从军中行路难二首,骆宾王,君不见封狐雄虺自成群，冯深负固结妖氛。玉玺分兵征恶少，金坛受律动将军。将军拥旄宣庙略，战士横行静夷落。长驱一息背铜梁，直指三巴逾剑阁。阁道岧峣上戍楼，剑门遥裔俯灵丘。邛关九折无平路，江水双源有急流。征役无期返，他乡岁华晚。杳杳丘陵出，苍苍林薄远。途危紫盖峰，路涩青泥坂。去去指哀牢，行行入不毛。绝壁千里险，连山四望高。中外分区宇，夷夏殊风土。交趾枕南荒，昆弥临北户。川源饶毒雾，溪谷多淫雨。行潦四时流，崩查千岁古。漂梗飞蓬不自安，扪藤引葛度危峦。昔时闻道从军乐，今日方知行路难。苍江绿水东流驶，炎洲丹徼南中地。南中南斗映星河，秦川秦塞阻烟波。三春边地风光少，五月泸中瘴疠多。朝驱疲斥候，夕息倦谁何。向月弯繁弱，连星转太阿。重义轻生怀一顾，东伐西征凡几度。夜夜朝朝斑鬓新，年年岁岁戎衣故。灞城隅，滇池水，天涯望转积，地际行无已。徒觉炎凉节物非，不知关山千万里。弃置勿重陈，重陈多苦辛。且悦清笳杨柳曲，讵忆芳园桃李人。绛节朱旗分白羽，丹心白刃酬明主。但令一技君王识，谁惮三边征战苦。行路难，行路难，岐路几千端。无复归云凭短翰，望日想长安。君不见玉关尘色暗边亭，铜鞮杂虏寇长城。天子按剑征馀勇，将军受脤事横行。七德龙韬开玉帐，千里鼍鼓叠金钲。阴山苦雾埋高垒，交河孤月照连营。连营去去无穷极，拥旆遥遥过绝国。阵云朝结晦天山，寒沙夕涨迷疏勒。龙鳞水上开鱼贯，马首山前振雕翼。长驱万里詟祁连，分麾三命武功宣。百发乌号遥碎柳，七尽龙文迥照莲。春来秋去移灰琯，兰闺柳市芳尘断。雁门迢递尺书稀，鸳被相思双带缓。行路难。誓令氛祲静皋兰。但使封侯龙额贵，讵随中妇凤楼寒。,
帝京篇,骆宾王,山河千里国，城阙九重门。不睹皇居壮，安知天子尊。皇居帝里崤函谷，鹑野龙山侯甸服。五纬连影集星躔，八水分流横地轴。秦塞重关一百二，汉家离宫三十六。桂殿嶔岑对玉楼，椒房窈窕连金屋。三条九陌丽城隈，万户千门平旦开。复道斜通鳷鹊观，交衢直指凤凰台。剑履南宫入，簪缨北阙来。声名冠寰宇，文物象昭回。钩陈肃兰戺，璧沼浮槐市。铜羽应风回，金茎承露起。校文天禄阁，习战昆明水。朱邸抗平台，黄扉通戚里。平台戚里带崇墉，炊金馔玉待鸣钟。小堂绮帐三千户，大道青楼十二重。宝盖雕鞍金络马，兰窗绣柱玉盘龙。绣柱璇题粉壁映，锵金鸣玉王侯盛。王侯贵人多近臣，朝游北里暮南邻。陆贾分金将宴喜，陈遵投辖正留宾。赵李经过密，萧朱交结亲。丹凤朱城白日暮，青牛绀幰红尘度。侠客珠弹垂杨道，倡妇银钩采桑路。倡家桃李自芳菲，京华游侠盛轻肥。延年女弟双凤入，罗敷使君千骑归。同心结缕带，连理织成衣。春朝桂尊尊百味，秋夜兰灯灯九微。翠幌珠帘不独映，清歌宝瑟自相依。且论三万六千是，宁知四十九年非。古来荣利若浮云，人生倚伏信难分。始见田窦相移夺，俄闻卫霍有功勋。未厌金陵气，先开石椁文。朱门无复张公子，灞亭谁畏李将军。相顾百龄皆有待，居然万化咸应改。桂枝芳气已销亡，柏梁高宴今何在。春去春来苦自驰，争名争利徒尔为。久留郎署终难遇，空扫相门谁见知。当时一旦擅豪华，自言千载长骄奢。倏忽抟风生羽翼，须臾失浪委泥沙。黄雀徒巢桂，青门遂种瓜。黄金销铄素丝变，一贵一贱交情见。红颜宿昔白头新，脱粟布衣轻故人。故人有湮沦，新知无意气。灰死韩安国，罗伤翟廷尉。已矣哉，归去来。马卿辞蜀多文藻，扬雄仕汉乏良媒。三冬自矜诚足用，十年不调几邅回。汲黯薪逾积，孙弘阁未开。谁惜长沙傅，独负洛阳才。,怀才不遇
畴昔篇,骆宾王,少年重英侠，弱岁贱衣冠。既托寰中赏，方承膝下欢。遨游灞水曲，风月洛城端。且知无玉馔，谁肯逐金丸。金丸玉馔盛繁华，自言轻侮季伦家。五霸争驰千里马，三条竞骛七香车。掩映飞轩乘落照，参差步障引朝霞。池中旧水如悬镜，屋里新妆不让花。意气风云倏如昨，岁月春秋屡回薄。上苑频经柳絮飞，中园几见梅花落。当时门客今何在，畴昔交朋已疏索。莫教憔悴损容仪，会得高秋云雾廓。淹留坐帝乡，无事积炎凉。一朝披短褐，六载奉长廊。赋文惭昔马，执戟叹前扬。挥戈出武帐，荷笔入文昌。文昌隐隐皇城里，由来奕奕多才子。潘陆词锋骆驿飞，张曹翰苑纵横起。卿相未曾识，王侯宁见拟。垂钓甘成白首翁，负薪何处逢知己。判将运命赋穷通，从来奇舛任西东。不应永弃同刍狗，且复飘飖类转蓬。容鬓年年异，春华岁岁同。荣亲未尽礼，徇主欲申功。脂车秣马辞乡国，萦辔西南使邛僰。玉垒铜梁不易攀，地角天涯眇难测。莺啭蝉吟有悲望，鸿来雁度无音息。阳关积雾万里昏，剑阁连山千种色。蜀路何悠悠，岷峰阻且修。回肠随九折，迸泪连双流。寒光千里暮，露气二江秋。长途看束马，平水且沉牛。华阳旧地标神制，石镜蛾眉真秀丽。诸葛才雄已号龙，公孙跃马轻称帝。五丁卓荦多奇力，四士英灵富文艺。云气横开八阵形，桥形遥分七星势。川平烟雾开，游戏锦城隈。墉高龟望出，水净雁文回。寻姝入酒肆，访客上琴台。不识金貂重，偏惜玉山颓。他乡冉冉消年月，帝里沈沈限城阙。不见猿声助客啼，唯闻旅思将花发。我家迢递关山里，关山迢递不可越。故园梅柳尚馀春，来时勿使芳菲歇。解鞅欲言归，执袂怆多违。北梁俱握手，南浦共沾衣。别情伤去盖，离念惜徂辉。知音何所托，木落雁南飞。回来望平陆，春来酒应熟。相将菌阁卧青溪，且用藤杯泛黄菊。十年不调为贫贱，百日屡迁随倚伏。只为须求负郭田，使我再干州县禄。百年郁郁少腾迁，万里遥遥入镜川。涘江拂潮冲白日，淮海长波接远天。丛竹凝朝露，孤山起暝烟。赖有边城月，常伴客旌悬。东南美箭称吴会，名都隐轸三江外。涂山执玉应昌期，曲水开襟重文会。仙镝流音鸣鹤岭，宝剑分辉落蛟濑。未看白马对芦刍，且觉浮云似车盖。江南节序多，文酒屡经过。共踏春江曲，俱唱采菱歌。舟移疑入镜，棹举若乘波。风光无限极，归楫碍池荷。眺听烟霞正流眄，即从王事归舻转。芝田花月屡裴回，金谷佳期重游衍。登高北望嗤梁叟，凭轼西征想潘掾。峰开华岳耸疑莲，水激龙门急如箭。人事谢光阴，俄遭霜露侵。偷存七尺影，分没九泉深。穷途行泣玉，愤路未藏金。茹荼空有叹，怀橘独伤心。年来岁去成销铄，怀抱心期渐寥落。挂冠裂冕已辞荣，南亩东皋事耕凿。宾阶客院常疏散，蓬径柴扉终寂寞。自有林泉堪隐栖，何必山中事丘壑。我住青门外，家临素浐滨。遥瞻丹凤阙，斜望黑龙津。荒衢通猎骑，穷巷抵樵轮。时有桃源客，来访竹林人。昨夜琴声奏悲调，旭旦含颦不成笑。果乘骢马发嚣书，复道郎官禀纶诰。冶长非罪曾缧绁，长孺然灰也经溺。高门有阅不图封，峻笔无闻敛敷妙。适离京兆谤，还从御史弹。炎威资夏景，平曲况秋翰。画地终难入，书空自不安。吹毛未可待，摇尾且求餐。丈夫坎壈多愁疾，契阔迍邅尽今日。慎罚宁凭两造辞，严科直挂三章律。邹衍衔悲系燕狱，李斯抱怨拘秦桎。不应白发顿成丝，直为黄沙暗如漆。紫禁终难叫，朱门不易排。惊魂闻叶落，危魄逐轮埋。霜威遥有厉，雪枉遂无阶。含冤欲谁道，饮气独居怀。忽闻驿使发关东，传道天波万里通。涸鳞去辙还游海，幽禽释网便翔空。舜泽尧曦方有极，谗言巧佞傥无穷。谁能跼迹依三辅，会就商山访四翁。,
咏怀,骆宾王,少年识事浅，不知交道难。一言芬若桂，四海臭如兰。宝剑思存楚，金锤许报韩。虚心徒有托，循迹谅无端。太息关山险，吁嗟岁月阑。忘机殊会俗，守拙异怀安。阮籍空长啸，刘琨独未欢。十步庭芳敛，三秋陇月团。槐疏非尽意，松晚夜凌寒。悲调弦中急，穷愁醉里宽。莫将流水引，空向俗人弹。,
送别,骆宾王,寒更承夜永，凉夕向秋澄。离心何以赠，自有玉壶冰。,
代女道士王灵妃赠道士李荣,骆宾王,玄都五府风尘绝，碧海三山波浪深。桃实千年非易待，桑田一变已难寻。别有仙居对三市，金阙银宫相向起。台前镜影伴仙娥，楼上箫声随凤史。凤楼迢递绝尘埃，莺时物色正裴回。灵芝紫检参差长，仙桂丹花重叠开。双童绰约时游陟，三鸟联翩报消息。尽言真侣出遨游，传道风光无限极。轻花委砌惹裾香，残月窥窗觇幌色。个时无数并妖妍，个里无穷总可怜。别有众中称黜帝，天上人间少流例。洛滨仙驾启遥源，淮浦灵津符远筮。自言少小慕幽玄，只言容易得神仙。珮中邀勒经时序，箫里寻思复几年。寻思许事真情变，二人容华识少选。漫道烧丹止七飞，空传化石曾三转。寄语天上弄机人，寄语河边值查客，乍可匆匆共百年，谁使遥遥期七夕。想知人意自相寻，果得深心共一心。一心一意无穷已，投漆投胶非足拟。只将羞涩当风流，持此相怜保终始。相怜相念倍相亲，一生一代一双人。不把丹心比玄石，惟将浊水况清尘。只言柱下留期信，好欲将心学松蕣。不能京兆画蛾眉，翻向成都骋驺引。青牛紫气度灵关，尽素赩鳞去不还。连苔上砌无穷绿，修竹临坛几处斑。此时空床难独守，此日别离那可久。梅花如雪柳如丝，年去年来不自持。初言别在寒偏在，何悟春来春更思。春时物色无端绪，双枕孤眠谁分许。分念娇莺一种啼，生憎燕子千般语。朝云旭日照青楼，迟晖丽色满皇州。落花泛泛浮灵沼，垂柳长长拂御沟。御沟大道多奇赏，侠客妖容递来往。宝骑连花铁作钱，香轮骛水珠为网。香轮宝骑竞繁华，可怜今夜宿倡家。鹦鹉杯中浮竹叶，凤凰琴里落梅花。许辈多情偏送款，为问春花几时满。千回鸟信说众诸，百过莺啼说长短。长短众诸判不寻，千回百过浪关心。何曾举意西邻玉，未肯留情南陌金。南陌西邻咸自保，还辔归期须及早。为想三春狭斜路，莫辞九折邛关道。假令白里似长安，须使青牛学剑端。蘋风入驭来应易，竹杖成龙去不难。龙飙去去无消息，鸾镜朝朝减容色。君心不记下山人，妾欲空期上林翼。上林三月鸿欲稀，华表千年鹤未归。不分淹留桑路待，只应直取桂轮飞。第七十八卷,
在江南赠宋五之问,骆宾王,井络双源浚，浔阳九派长。沦波通地穴，输委下归塘。别岛笼朝蜃，连洲拥夕涨。韫珠澄积润，让璧动浮光。浮光凝折水，积润疏圆沚。玉轮涵地开，剑阁连星起。风烟标迥秀，英灵信多美。怀德践遗芳，端操惭谋已。谋已谬观光，牵迹强凄惶。揆拙迷三省，劳生昧两忘。弹随空被笑，献楚自多伤。一朝殊默语，千里易炎凉。炎凉几迁贸，川陆疲臻凑。积水架吴涛，连山横楚岫。风月虽殊昔，星河犹是旧。姑苏望南浦，邯郸通北走。北走平生亲，南浦别离津。潇湘一超忽，洞庭多苦辛。秋江无绿芷，寒汀有白蘋。采之将何遗，故人漳水滨。漳滨已辽远，江潭未旋返。为听短歌行，当想长洲苑。露金熏菊岸，风佩摇兰坂。蝉鸣稻叶秋，雁起芦花晚。晚秋云日明，亭皋风雾清。独负平生气，重牵摇落情。占星非聚德，梦月讵悬名。寂寥伤楚奏，凄断泣秦声。秦声怀旧里，楚奏悲无已。郢路少知音，丛台富奇士。温辉凌爱日，壮气惊寒水。一顾重风云，三冬足文史。文史盛纷纶，京洛多风尘。犹轻五车富，未重一囊贫。李仙非易托，苏鬼尚难因。不惜劳歌尽，谁为听阳春。,
夏日游德州赠高四,骆宾王,日观邻全赵，星临俯旧吴。鬲津开巨浸，稽阜镇名都。紫云浮剑匣，青山孕宝符。封疆恢霸道，问鼎竞雄图。神光包四大，皇威震八区。风烟通地轴，星象正天枢。天枢阴南北，地轴殊乡国。辟门通舜宾，比屋封尧德。言谢垂钩隐，来参负鼎职。天子不见知，群公讵相识。未展从东骏，空戢图南翼。时命欲何言，抚膺长叹息。叹息将如何，游人意气多。白雪梁山曲，寒风易水歌。泣魏伤吴起，思赵切廉颇。凄断韩王剑，生死翟公罗。罗悲翟公意，剑负韩王气。骄饵去易论，忌途良可畏。夙昔怀江海，平生混泾渭。千载契风云，一言忘贱贵。去去访林泉，空谷有遗贤。言投爵里刺，来泛野人船。缔交君赠缟，投分我忘筌。成风郢匠斫，流水伯牙弦。牙弦忘道术，漳滨恣闲逸。聊安张蔚庐，讵扫陈蕃室。虚室狎招寻，敬爱混浮沉。一诺黄金信，三复白珪心。霜松贞雅节，月桂朗冲襟。灵台万顷浚，学府九流深。谈玄明毁璧，拾紫陋籝金。鹭涛开碧海，凤彩缀词林。林虚星华映，水澈霞光净。霞水两分红，川源四望通。雾卷天山静，烟销太史空。鸟声流向薄，蝶影乱芳丛。柳阴低椠水，荷气上薰风。风月芳菲节，物华纷可悦。将欢促席赏，遽尔又归别。积水带吴门，通波连禹穴。赠言虽欲尽，机心庶应绝。潘岳本自闲，梁鸿不因热。一瓢欣狎道，三月聊栖拙。栖拙隐金华，狎道访仙查。放旷愚公谷，消散野人家。一顷南山豆，五色东陵瓜。野衣裁薜叶，山酒酌藤花。白云离望远，青溪隐路赊。傥忆幽岩桂，犹冀折疏麻。,
浮槎,骆宾王,昔负千寻质，高临九仞峰。真心凌晚桂，劲节掩寒松。忽值风飙折，坐为波浪冲。摧残空有恨，拥肿遂无庸。渤海三千里，泥沙几万重。似舟飘不定，如梗泛何从。仙客终难托，良工岂易逢。徒怀万乘器，谁为一先容。,
艳情代郭氏答卢照邻,骆宾王,迢迢芊路望芝田，眇眇函关恨蜀川。归云已落涪江外，还雁应过洛水瀍。洛水傍连帝城侧，帝宅层甍垂凤翼。铜驼路上柳千条，金谷园中花几色。柳叶园花处处新，洛阳桃李应芳春。妾向双流窥石镜，君住三川守玉人。此时离别那堪道，此日空床对芳沼。芳沼徒游比目鱼，幽径还生拔心草。流风回雪傥便娟，骥子鱼文实可怜。掷果河阳君有分，货酒成都妾亦然。莫言贫贱无人重，莫言富贵应须种。绿珠犹得石崇怜，飞燕曾经汉皇宠。良人何处醉纵横，直如循默守空名。倒提新缣成慊慊，翻将故剑作平平。离前吉梦成兰兆，别后啼痕上竹生。别日分明相约束，已取宜家成诫勖。当时拟弄掌中珠，岂谓先摧庭际玉。悲鸣五里无人问，肠断三声谁为续。思君欲上望夫台，端居懒听将雏曲。沉沉落日向山低，檐前归燕并头栖。抱膝当窗看夕兔，侧耳空房听晓鸡。舞蝶临阶只自舞，啼鸟逢人亦助啼。独坐伤孤枕，春来悲更甚。峨眉山上月如眉，濯锦江中霞似锦。锦字回文欲赠君，剑壁层峰自纠纷。平江淼淼分清浦，长路悠悠间白云。也知京洛多佳丽，也知山岫遥亏蔽。无那短封即疏索，不在长情守期契。传闻织女对牵牛，相望重河隔浅流。谁分迢迢经两岁，谁能脉脉待三秋。情知唾井终无理，情知覆水也难收。不复下山能借问，更向卢家字莫愁。·172·,
乐大夫挽词五首,骆宾王,可叹浮生促，吁嗟此路难。丘陵一起恨，言笑几时欢。萧索郊埏晚，荒凉井径寒。谁当门下客，独见有任安。蒿里谁家地，松门何代丘。百年三万日，一别几千秋。返照寒无影，穷泉冻不流。居然同物化，何处欲藏舟。昔去梅笳发，今来薤露晞。彤驺朝帝阙，丹旐背王畿。城郭犹疑是，原陵稍觉非。九原如可作，千载与谁归。一旦先朝菌，千秋掩夜台。青乌新兆去，白马故人来。草露当春泣，松风向暮哀。宁知荒垄外，吊鹤自裴徊。忽见泉台路，犹疑水镜悬。何如开白日，非复睹青天。华表迎千岁，幽扃送百年。独嗟流水引，长掩伯牙弦。,
叙寄员半千,骆宾王,薄宦三河道，自负十馀年。不应惊若厉，只为直如弦。坐历山川险，吁嗟陵谷迁。长吟空抱膝，短翮讵冲天。魂归沧海上，望断白云前。钓名劳拾紫，隐迹自谈玄。不学多能圣，徒思鸿宝仙。斯志良难已，此道岂徒然。嗟为刀笔吏，耻从绳墨牵。岐路情虽狎，人伦地本偏。长揖谢时事，独往访林泉。寄言二三子，生死不来旋。,
咏雪,骆宾王,龙云玉叶上，鹤雪瑞花新。影乱铜乌吹，光销玉马津。含辉明素篆，隐迹表祥轮。幽兰不可俪，徒自绕阳春。,赞美诗
幽絷书情通简知己,骆宾王,昔岁逢杨意，观光贵楚材。穴疑丹凤起，场似白驹来。一命沦骄饵，三缄慎祸胎。不言劳倚伏，忽此遘邅回。骢马刑章峻，苍鹰狱吏猜。绝缣非易辨，疑璧果难裁。揆画惭周道，端忧滞夏台。生涯一灭裂，岐路几裴徊。青陆春芳动，黄沙旅思催。圆扉长寂寂，疏网尚恢恢。入阱先摇尾，迷津正曝腮。覆盆徒望日，蛰户未经雷。霜歇兰犹败，风多木屡摧。地幽蚕室闭，门静雀罗开。自悯秦冤痛，谁怜楚奏哀。汉阳穷鸟客，梁甫卧龙才。有气还冲斗，无时会凿坏。莫言韩长孺，长作不然灰。,
北眺舂陵,骆宾王,揽辔疲宵迈，驱马倦晨兴。既出封泥谷，还过避雨陵。山行明照上，谿宿密云蒸。登高徒欲赋，词殚独抚膺。,
咏怀古意上裴侍郎,骆宾王,三十二馀罢，鬓是潘安仁。四十九仍入，年非朱买臣。纵横愁系越，坎壈倦游秦。出笼穷短翮，委辙涸枯鳞。穷经不沾用，弹铗欲谁申。天子未驱策，岁月几沉沦。轻生长慷慨，效死独殷勤。徒歌易水客，空老渭川人。一得视边塞，万里何苦辛。剑匣胡霜影，弓开汉月轮。金刀动秋色，铁骑想风尘。为国坚诚款，捐躯忘贱贫。勒功思比宪，决略暗欺陈。若不犯霜雪，虚掷玉京春。,
至分水戍,骆宾王,行役忽离忧，复此怆分流。溅石回湍咽，萦丛曲涧幽。阴岩常结晦，宿莽竞含秋。况乃霜晨早，寒风入戍楼。,
冬日野望,骆宾王,故人无与晤，安步陟山椒。野静连云卷，川明断雾销。灵岩闻晓籁，洞浦涨秋潮。三江归望断，千里故乡遥。劳歌徒自奏，客魂谁为招。,
晚憩田家,骆宾王,转蓬劳远役，披薜下田家。山形类九折，水势急三巴。悬梁接断岸，涩路拥崩查。雾岩沦晓魄，风溆涨寒沙。心迹一朝舛，关山万里赊。龙章徒表越，闽俗本殊华。旅行悲泛梗，离赠折疏麻。唯有寒潭菊，独似故园花。,
西京守岁,骆宾王,闲居寡言宴，独坐惨风尘。忽见严冬尽，方知列宿春。夜将寒色去，年共晓光新。耿耿他乡夕，无由展旧亲。,
同辛簿简仰酬思玄上人林泉四首,骆宾王,闻君招隐地，仿佛武陵春。缉芰知还楚，披榛似避秦。崩查年祀积，幽草岁时新。一谢沧浪水，安知有逸人。芳晨临上月，幽赏狎中园。有蝶堪成梦，无羊可触藩。忘怀南涧藻，蠲思北堂萱。坐叹华滋歇，思君谁为言。林泉恣探历，风景暂裴徊。客有迁莺处，人无结驷来。聚花如薄雪，沸水若轻雷。今日徒招隐，终知异凿坏。俗远风尘隔，春还初服迟。林疑中散地，人似上皇时。芳杜湘君曲，幽兰楚客词。山中有春草，长似寄相思。,
蓬莱镇,骆宾王,旅客春心断，边城夜望高。野楼疑海气，白鹭似江涛。结绶疲三入，承冠泣二毛。将飞怜弱羽，欲济乏轻舠。赖有阳春曲，穷愁且代劳。,
远使海曲春夜多怀,骆宾王,长啸三春晚，端居百虑盈。未安胡蝶梦，遽切鲁禽情。别岛连寰海，离魂断戍城。流星疑伴使，低月似依营。怀禄宁期达，牵时匪徇名。艰虞行已远，时迹自相惊。,
和王记室从赵王春日游陀山寺,骆宾王,鸟旟陪访道，鹫岭狎栖真。四禅明静业，三空广胜因。祥河疏叠涧，慧日皎重轮。叶暗龙宫密，花明鹿苑春。雕谈筌奥旨，妙辩漱玄津。雅曲终难和，徒自奏巴人。,
夏日夜忆张二,骆宾王,伏枕忧思深，拥膝独长吟。烹鲤无尺素，筌鱼劳寸心。疏麻空有折，芳桂湛无斟。广庭含夕气，闲宇澹虚阴。织虫垂夜砌，惊鸟栖暝林。欢娱百年促，羁病一生侵。讵堪孤月夜，流水入鸣琴。,
秋日山行简梁大官,骆宾王,乘马陟层阜，回首睇山川。攒峰衔宿雾，叠巘架寒烟。百重含翠色，一道落飞泉。香吹分岩桂，鲜云抱石莲。地偏心易远，致默体逾玄。得性虚游刃，忘言已弃筌。弹冠劳巧拙，结绶倦牵缠。不如从四皓，丘中鸣一弦。,
晚泊河曲,骆宾王,三秋倦行役，千里泛归潮。通波竹箭水，轻舸木兰桡。金堤连曲岸，贝阙影浮桥。水净千年近，星飞五老遥。叠花开宿浪，浮叶下凉飙。浦荷疏晚菂，津柳渍寒条。恓惶劳梗泛，凄断倦蓬飘。仙槎不可托，河上独长谣。,
过故宋,骆宾王,旧国千年尽，荒城四望通。云浮非隐帝，日举类游童。绮琴朝化洽，祥石夜论空。马去遥奔郑，蛇分近带丰。池文敛束水，竹影漏寒丛。园兔承行月，川禽避断风。故宋诚难定，从梁事未工。唯当过周客，独愧吴台空。,
四月八日题七级,骆宾王,化城分鸟堞，香阁俯龙川。复栋侵黄道，重檐架紫烟。铭书非晋代，壁画是梁年。霸略今何在，王宫尚岿然。二帝曾游圣，三卿是偶贤。因兹游胜侣，超彼托良缘。我出有为界，君登非想天。悠悠青旷里，荡荡白云前。今日经行处，曲音号盖烟。,
游兖部逢孔君自卫来，欣然相遇若旧,骆宾王,游人自卫返，背客隔淮来。倾盖金兰合，忘筌玉叶开。繁花明日柳，疏蕊落风梅。将期重交态，时慰不然灰。,
"送郑少府入辽,共赋侠客远从戎",骆宾王,边烽警榆塞，侠客度桑干。柳叶开银镝，桃花照玉鞍。满月临弓影，连星入剑端。不学燕丹客，空歌易水寒。,
送费六还蜀,骆宾王,星楼望蜀道，月峡指吴门。万行流别泪，九折切惊魂。雪影含花落，云阴带叶昏。还愁三径晚，独对一清尊。,
海曲书情,骆宾王,薄游倦千里，劳生负百年。未能槎上汉，讵肯剑游燕。白云照春海，青山横曙天。江涛让双璧，渭水掷三钱。坐惜风光晚，长歌独块然。,
春晚从李长史游开道林故山,骆宾王,幽寻极幽壑，春望陟春台。云光栖断树，灵影入仙杯。古藤依格上，野径约山隈。落蕊翻风去，流莺满树来。兴阑荀御动，归路起浮埃。,
晚渡黄河,骆宾王,千里寻归路，一苇乱平源。通波连马颊，迸水急龙门。照日荣光净，惊风瑞浪翻。棹唱临风断，樵讴入听喧。岸迥秋霞落，潭深夕雾繁。谁堪逝川上，日暮不归魂。,忧国忧民
早发诸暨,骆宾王,征夫怀远路，夙驾上危峦。薄烟横绝巘，轻冻涩回湍。野雾连空暗，山风入曙寒。帝城临灞涘，禹穴枕江干。橘性行应化，蓬心去不安。独掩穷途泪，长歌行路难。,
望月有所思,骆宾王,九秋凉风肃，千里月华开。圆光随露湛，碎影逐波来。似霜明玉砌，如镜写珠胎。晚色依关近，边声杂吹哀。离居分照耀，怨绪共裴徊。自绕南飞羽，空忝北堂才。,
寒夜独坐游子多怀简知己,骆宾王,故乡眇千里，离忧积万端。鹑服长悲碎，蜗庐未卜安。富钩徒有想，贫铗为谁弹。柳秋风叶脆，荷晓露文团。晚金丛岸菊，馀佩下幽兰。伐木伤心易，维桑归去难。独有孤明月，时照客庭寒。,
晚泊江镇,骆宾王,四运移阴律，三翼泛阳侯。荷香销晚夏，菊气入新秋。夜乌喧粉堞，宿雁下芦洲。海雾笼边徼，江风绕戍楼。转蓬惊别渚，徙橘怆离忧。魂飞灞陵岸，泪尽洞庭流。振影希鸿陆，逃名谢蚁丘。还嗟帝乡远，空望白云浮。,
早发淮口望盱眙,骆宾王,养蒙分四渎，习坎奠三荆。徙帝留馀地，封王表旧城。岸昏涵蜃气，潮满应鸡声。洲迥连沙静，川虚积溜明。一朝从捧檄，千里倦悬旌。背流桐柏远，逗浦木兰轻。小山迷隐路，大块切劳生。唯有贞心在，独映寒潭清。,
宿温城望军营,骆宾王,虏地寒胶折，边城夜柝闻。兵符关帝阙，天策动将军。塞静胡笳彻，沙明楚练分。风旗翻翼影，霜剑转龙文。白羽摇如月，青山断若云。烟疏疑卷幔，尘灭似销氛。投笔怀班业，临戎想顾勋。还应雪汉耻，持此报明君。,
和孙长史秋日卧病,骆宾王,霍第疏天府，潘园近帝台。调弦三妇至，置驿五侯来。尚想欢娱洽，吁嗟岁月催。金坛分上将，玉帐引环材。决胜鲸波静，腾谋鸟谷开。白云淮水外，紫陌灞陵隈。节变惊衰柳，笳繁思落梅。调神和玉烛，掞藻握珠胎。怅矣欣怀土，居然欲死灰。还因承雅曲，暂喜跃沈鳃。,
饯郑安阳入蜀,骆宾王,彭山折坂外，井络少城隈。地是三巴俗，人非百里材。畏途君怅望，岐路我裴徊。心赏风烟隔，容华岁月催。遥遥分凤野，去去转龙媒。遗锦非前邑，鸣琴即旧台。剑门千仞起，石路五丁开。海客乘槎渡，仙童驭竹回。魂将离鹤远，思逐断猿哀。唯有双凫舄，飞去复飞来。,
早秋出塞寄东台详正学士,骆宾王,促驾逾三水，长驱望五原。天阶分斗极，地理接楼烦。溪月明关陇，戎云聚塞垣。山川殊物候，风壤异凉暄。戍古秋尘合，沙寒宿雾繁。昔余迷学步，投迹忝词源。兰渚浮延阁，蓬山款禁园。彯缨陪绂冕，载笔偶玙璠。汲冢宁详蠹，秦牢讵辨冤。一朝从篚服，千里骛轻轩。乡梦随魂断，边声入听喧。南图终铩翮，北上遽催辕。吊影惭连茹，浮生倦触藩。数奇何以托，桃李自无言。,
至分陕,骆宾王,陕西开胜壤，召南分沃畴。列树巢维鹊，平渚下睢鸠。憩棠疑勿剪，曳葛似攀樛。至今王化美，非独在隆周。,
途中有怀,骆宾王,眷然怀楚奏，怅矣背秦关。涸鳞惊照辙，坠羽怯虚弯。素服三川化，乌裘十上还。莫言无皓齿，时俗薄朱颜。,
相和歌辞·王昭君,骆宾王,敛容辞豹尾，缄恨度龙鳞。金钿明汉月，玉箸染胡尘。古镜菱花暗，愁眉柳叶颦。唯有清笳曲，时闻芳树春。,
边夜有怀,骆宾王,汉地行逾远，燕山去不穷。城荒犹筑怨，碣毁尚铭功。古戍烟尘满，边庭人事空。夜关明陇月，秋塞急胡风。倚伏良难定，荣枯岂易通。旅魂劳泛梗，离恨断征蓬。苏武封犹薄，崔駰宦不工。惟馀北叟意，欲寄南飞鸿。,
在军登城楼,骆宾王,城上风威冷，江中水气寒。戎衣何日定，歌舞入长安。,
夏日游目聊作,骆宾王,暂屏嚣尘累，言寻物外情。致逸心逾默，神幽体自轻。浦夏荷香满，田秋麦气清。讵假沧浪上，将濯楚臣缨。,
同崔驸马晓初登楼思京,骆宾王,丽谯通四望，繁忧起万端。绮疏低晚魄，镂槛肃初寒。白云乡思远，黄图归路难。唯馀西向笑，暂似当长安。,
春夜韦明府宅宴得春字,骆宾王,酌桂陶芳夜，披薜啸幽人。雅琴驯鲁雉，清歌落范尘。宿云低迥盖，残月上虚轮。幸此承恩洽，聊当故乡春。,
望乡夕泛,骆宾王,归怀剩不安，促榜犯风澜。落宿含楼近，浮月带江寒。喜逐行前至，忧从望里宽。今夜南枝鹊，应无绕树难。,
久客临海有怀,骆宾王,天涯非日观，地屺望星楼。练光摇乱马，剑气上连牛。草湿姑苏夕，叶下洞庭秋。欲知凄断意，江上涉安流。,
秋日饯陆道士陈文林,骆宾王,青牛游华岳，赤马走吴宫。玉柱离鸿怨，金罍浮蚁空。日霁崤陵雨，尘起洛阳风。唯当玄度月，千里与君同。,
秋日送侯四得弹字,骆宾王,我留安豹隐，君去学鹏抟。岐路分襟易，风云促膝难。夕涨流波急，秋山落日寒。惟有思归引，凄断为君弹。,
送王明府参选赋得鹤,骆宾王,振衣游紫府，飞盖背青田。虚心恒警露，孤影尚凌烟。离歌凄妙曲，别操绕繁弦。在阴如可和，清响会闻天。,
秋日送别,骆宾王,寂寥心事晚，摇落岁时秋。共此伤年发，相看惜去留。当歌应破涕，哀命返穷愁。别后能相忆，东陵有故侯。,
渡瓜步江,骆宾王,捧檄辞幽径，鸣榔下贵洲。惊涛疑跃马，积气似连牛。月迥寒沙净，风急夜江秋。不学浮云影，他乡空滞留。,
别李峤得胜字,骆宾王,芳尊徒自满，别恨转难胜。客似游江岸，人疑上灞陵。寒更承夜永，凉景向秋澄。离心何以赠，自有玉壶冰。,
称心寺,骆宾王,征帆恣远寻，逶迤过称心。凝滞蘅灌岸，沿洄楂柚林。穿溆不厌曲，舣潭惟爱深。为乐凡几许，听取舟中琴。,
陪润州薛司空丹徒桂明府游招隐寺,骆宾王,共寻招隐寺，初识戴颙家。还依旧泉壑，应改昔云霞。绿竹寒天笋，红蕉腊月花。金绳倘留客，为系日光斜。第七十九卷,
久戍边城有怀京邑,骆宾王,扰扰风尘地，遑遑名利途。盈虚一易舛，心迹两难俱。弱龄小山志，宁期大丈夫。九微光贲玉，千仞忽弹珠。棘寺游三礼，蓬山簉八儒。怀铅惭后进，投笔愿前驱。北走非通赵，西之似化胡。锦车朝促候，刁斗夜传呼。战士青丝络，将军黄石符。连星入宝剑，半月上雕弧。拜井开疏勒，鸣桴动密须。戎机习短蔗，祆祲静长榆。季月炎初尽，边亭草早枯。层阴笼古木，穷色变寒芜。海鹤声嘹唳，城乌尾毕逋。葭繁秋色引，桂满夕轮虚。行役风霜久，乡园梦想孤。灞池遥夏国，秦海望阳纡。沙塞三千里，京城十二衢。杨沟连凤阙，槐路拟鸿都。璧殿规宸象，金堤法斗枢。云浮西北盖，月照东南隅。宝帐垂连理，银床转辘轳。广筵留上客，丰馔引中厨。漏缓金徒箭，娇繁玉女壶。秋涛飞喻马，秋水泛仙舻。意气风云合，言忘道术趋。共矜名已泰，讵肯沫相濡。有志惭雕朽，无庸类散樗。关山暂超忽，形影叹艰虞。结网空知羡，图荣岂自诬。忘情同塞马，比德类宛驹。陇坂肝肠绝，阳关亭候迂。迷魂惊落雁，离恨断飞凫。春去荣华尽，年来岁月芜。边愁伤郢调，乡思绕吴歈。河气通中国，山途限外区。相思若可寄，冰泮有衔芦。,
秋日送尹大赴京,骆宾王,挂瓢余隐舜，负鼎尔干汤。竹叶离樽满，桃花别路长。低河耿秋色，落月抱寒光。素书如可嗣，幽谷伫宾行。,
咏水,骆宾王,列名通地纪，疏派合天津。波随月色净，态逐桃花春。照霞如隐石，映柳似沉鳞。终当挹上善，属意澹交人。,
秋晨同淄川毛司马秋九咏·秋菊,骆宾王,擢秀三秋晚，开芳十步中。分黄俱笑日，含翠共摇风。碎影涵流动，浮香隔岸通。金翘徒可泛，玉斝竟谁同。,
秋晨同淄川毛司马秋九咏·秋雁,骆宾王,联翩辞海曲，遥曳指江干。阵去金河冷，书归玉塞寒。带月凌空易，迷烟逗浦难。何当同顾影，刷羽泛清澜。,
咏镜,骆宾王,写月无芳桂，照日有花菱。不持光谢水，翻将影学冰。,
秋夜送阎五还润州,骆宾王,通庄抵旧里，沟水泣新知。断云飘易滞，连露积难披。素风啼迥堞，惊月绕疏枝。无力励短翰，轻举送长离。,
送郭少府探得忧字,骆宾王,开筵枕德水，辍棹舣仙舟。贝阙桃花浪，龙门竹箭流。当歌凄别曲，对酒泣离忧。还望青门外，空见白云浮。,
丹阳刺史挽词三首,骆宾王,百龄嗟倏忽，一旦向山阿。丹桂销已尽，青松哀更多。薰风虚听曲，薤露反成歌。自有藏舟处，谁怜隙驷过。恻怆恒山羽，留连棣萼篇。佳城非旧日，京兆即新阡。城郭三千岁，丘陵几万年。唯馀松柏垅，朝夕起寒烟。短歌三献曲，长夜九泉台。此室玄扃掩，何年白日开。荒郊疏古木，寒隧积陈荄。独此伤心地，松声薄暮来。,
宿山庄,骆宾王,金陵一超忽，玉烛几还周。露积吴台草，风入郢门楸。林虚宿断雾，磴险挂悬流。拾青非汉策，化缁类秦裘。牵迹犹多蹇，劳生未寡尤。独此他乡梦，空山明月秋。,
晚度天山有怀京邑,骆宾王,忽上天山路，依然想物华。云疑上苑叶，雪似御沟花。,
边城落日,骆宾王,紫塞流沙北，黄图灞水东。一朝辞俎豆，万里逐沙蓬。候月恒持满，寻源屡凿空。野昏边气合，烽迥戍烟通。膂力风尘倦，疆场岁月穷。河流控积石，山路远崆峒。壮志凌苍兕，精诚贯白虹。君恩如可报，龙剑有雌雄。·202·,
相和歌辞·棹歌行,骆宾王,写月图黄罢，凌波拾翠通。镜花摇芰日，衣麝入荷风。叶密舟难荡，莲疏浦易空。凤媒羞自托，鸳翼恨难穷。秋帐灯花翠，倡楼粉色红。相思无别曲，并在棹歌中。,
挑灯杖,骆宾王,禀质非贪热，焦心岂惮熬。终知不自润，何处用脂膏。,
在兖州饯宋五之问,骆宾王,淮沂泗水地，梁甫汶阳东。别路青骊远，离尊绿蚁空。柳寒凋密翠，棠晚落疏红。别后相思曲，凄断入琴风。,
初秋于窦六郎宅宴,骆宾王,千里风云契，一朝心赏同。意尽深交合，神灵俗累空。草带销寒翠，花枝发夜红。唯将澹若水，长揖古人风。,
秋晨同淄川毛司马秋九咏·秋萤,骆宾王,玉虬分静夜，金萤照晚凉。含辉疑泛月，带火怯凌霜。散彩萦虚牖，飘花绕洞房。下帷如不倦，当解惜馀光。,
在军中赠先还知己,骆宾王,蓬转俱行役，瓜时独未还。魂迷金阙路，望断玉门关。献凯多惭霍，论封几谢班。风尘催白首，岁月损红颜。落雁低秋塞，惊凫起暝湾。胡霜如剑锷，汉月似刀环。别后边庭树，相思几度攀。,
夕次旧吴,骆宾王,维舟背楚服，振策下吴畿。盛德弘三让，雄图枕九围。黄池通霸迹，赤壁畅戎威。文物俄迁谢，英灵有盛衰。行叹鸱夷没，遽惜湛卢飞。地古烟尘暗，年深馆宇稀。山川四望是，人事一朝非。悬剑空留信，亡珠尚识机。郑风遥可托，关月眇难依。西北云逾滞，东南气转微。徒怀伯通隐，多谢买臣归。唯有荒台露，薄暮湿征衣。,
忆蜀地佳人,骆宾王,东西吴蜀关山远，鱼来雁去两难闻。莫怪常有千行泪，只为阳台一片云。,
于紫云观赠道士,骆宾王,碧落澄秋景，玄门启曙关。人疑列御至，客似令威还。羽盖徒欣仰，云车未可攀。只应倾玉醴，时许寄颓颜。,
夏日游山家同夏少府,骆宾王,返照下层岑，物外狎招寻。兰径薰幽珮，槐庭落暗金。谷静风声彻，山空月色深。一遣樊笼累，唯馀松桂心。,
初秋登王司马楼宴得同字,骆宾王,展骥端居暇，登龙喜宴同。缔赏三清满，承欢六义通。野晦寒阴积，潭虚夕照空。顾惭非梦鸟，滥此厕雕虫。,
和李明府,骆宾王,传闻叶悬履，飞向洛阳城。驰道临层掖，津门对小平。霞残疑制锦，云度似飘缨。藻掞潘江澈，尘虚范甑清。讵怜冲斗气，犹向匣中鸣。,
西行别东台详正学士,骆宾王,意气坐相亲，关河别故人。客似秦川上，歌疑易水滨。塞荒行辨玉，台远尚名轮。泄井怀边将，寻源重汉臣。上苑梅花早，御沟杨柳新。只应持此曲，别作边城春。,
咏尘,骆宾王,凌波起罗袜，含风染素衣。别有知音调，闻歌应自飞。,
出石门,骆宾王,层岩远接天，绝岭上栖烟。松低轻盖偃，藤细弱丝悬。石明如挂镜，苔分似列钱。暂策为龙杖，何处得神仙。,
月夜有怀简诸同病,骆宾王,闲庭落景尽，疏帘夜月通。山灵响似应，水净望如空。栖枝犹绕鹊，遵渚未来鸿。可叹高楼妇，悲思杳难终。,
过张平子墓,骆宾王,西鄂该通理，南阳擅德音。玉卮浮藻丽，铜浑积思深。忽怀今日昔，非复昔时今。日落丰碑暗，风来古木吟。惟叹穷泉下，终郁羡鱼心。,
冬日宴,骆宾王,二三物外友，一百杖头钱。赏洽袁公地，情披乐令天。促席鸾觞满，当炉兽炭然。何须攀桂树，逢此自留连。,
咏美人在天津桥,骆宾王,美女出东邻，容与上天津。整衣香满路，移步袜生尘。水下看妆影，眉头画月新。寄言曹子建，个是洛川神。,
赋得白云抱幽石,骆宾王,重岩抱危石，幽涧曳轻云。绕镇仙衣动，飘蓬羽盖分。锦色连花静，苔光带叶熏。讵知吴会影，长抱谷城文。,
咏云酒,骆宾王,朔空曾纪历，带地旧疏泉。色泛临砀瑞，香流赴蜀仙。款交欣散玉，洽友悦沉钱。无复中山赏，空吟吴会篇。,
秋晨同淄川毛司马秋九咏·秋风,骆宾王,紫陌炎氛歇，青蘋晚吹浮。乱竹摇疏影，萦池织细流。飘香曳舞袖，带粉泛妆楼。不分君恩绝，纨扇曲中秋。,
秋晨同淄川毛司马秋九咏·秋水,骆宾王,贝阙寒流彻，玉轮秋浪清。图云锦色净，写月练花明。泛曲鹍弦动，随轩凤辖惊。唯当御沟上，凄断送归情。,
游灵公观,骆宾王,灵峰标胜境，神府枕通川。玉殿斜连汉，金堂迥架烟。断风疏晚竹，流水切危弦。别有青门外，空怀玄圃心。,
送宋五之问得凉字,骆宾王,愿言游泗水，支离去二漳。道术君所笃，筌蹄余自忘。雪威侵竹冷，秋爽带池凉。欲验离襟切，岐路在他乡。,
冬日过故人任处士书斋,骆宾王,神交尚投漆，虚室罢游兰。网积窗文乱，苔深履迹残。雪明书帐冷，水静墨池寒。独此琴台夜，流水为谁弹。,
秋晨同淄川毛司马秋九咏·秋云,骆宾王,南陆铜浑改，西郊玉叶轻。泛斗瑶光动，临阳瑞色明。盖阴连凤阙，阵影翼龙城。讵知时不遇，空伤流滞情。,
秋晨同淄川毛司马秋九咏·秋露,骆宾王,玉关寒气早，金塘秋色归。泛掌光逾净，添荷滴尚微。变霜凝晓液，承月委圆辉。别有吴台上，应湿楚臣衣。,
棹歌行,骆宾王,写月涂黄罢，凌波拾翠通。镜花摇芰日，衣麝入荷风。叶密舟难荡，莲疏浦易空。凤媒羞自托，鸳翼恨难穷。秋帐灯华翠，倡楼粉色红。相思无别曲，并在棹歌中。,
送吴七游蜀,骆宾王,日观分齐壤，星桥接蜀门。桃花嘶别路，竹叶泻离樽。夏老兰犹茂，秋深柳尚繁。雾销山望迥，风高野听喧。劳歌徒欲奏，赠别竟无言。唯有当秋月，空照野人园。,
伤祝阿王明府,骆宾王,洛川真气上，重泉惠政融。含章光后烈，继武嗣前雄。与善良难验，生涯忽易穷。翔凫犹化履，狎雉尚驯童。钱满荒阶绿，尘浮虚帐红。夏馀将宿草，秋近未惊蓬。烟晦泉门闭，日尽夜台空。谁堪孤陇外，独听白杨风。,
镂鸡子,骆宾王,幸遇清明节，欣逢旧练人。刻花争脸态，写月竞眉新。晕罢空馀月，诗成并道春。谁知怀玉者，含响未吟晨。,
宪台出絷寒夜有怀,骆宾王,独坐怀明发，长谣苦未安。自应迷北叟，谁肯问南冠。生死交情异，殷忧岁序阑。空馀朝夕鸟，相伴夜啼寒。,
送刘少府游越州,骆宾王,一丘余枕石，三越尔怀铅。离亭分鹤盖，别岸指龙川。露下蝉声断，寒来雁影连。如何沟水上，凄断听离弦。,
赋得春云处处生,骆宾王,千里年光静，四望春云生。椠日祥光举，疏云瑞叶轻。盖阴笼迥树，阵影抱危城。非将吴会远，飘荡帝乡情。,
同张二咏雁,骆宾王,唼藻沧江远，衔芦紫塞长。雾深迷晓景，风急断秋行。阵照通宵月，书封几夜霜。无复能鸣分，空知愧稻粱。,
秋晨同淄川毛司马秋九咏·秋蝉,骆宾王,九秋行已暮，一枝聊暂安。隐榆非谏楚，噪柳异悲潘。分形妆薄鬓，镂影饰危冠。自怜疏影断，寒林夕吹寒。,
尘灰,骆宾王,洛川流雅韵，秦道擅苛威。听歌梁上动，应律管中飞。光飘神女袜，影落羽人衣。愿言心未翳，终冀效轻微。,
春日离长安客中言怀（一作春霁早行）,骆宾王,年华开早律，霁色荡芳晨。城阙千门晓，山河四望春。御沟通太液，戚里对平津。宝瑟调中妇，金罍引上宾。剧谈推曼倩，惊坐揖陈遵。意气一言合，风期万里亲。自惟安直道，守拙忌因人。谈器非先木，图荣异后薪。揶揄惭路鬼，憔悴切波臣。玄草终疲汉，乌裘几滞秦。生涯无岁月，岐路有风尘。还嗟太行道，处处白头新。,
玩初月（一作沈佺期诗）,骆宾王,忌满光先缺，乘昏影暂流。既能明似镜，何用曲如钩。,
咏鹅（七岁时作）,骆宾王,鹅鹅鹅，曲项向天歌。白毛浮绿水，红掌拨清波。,
夕次蒲类津（一作晚泊蒲类）,骆宾王,二庭归望断，万里客心愁。山路犹南属，河源自北流。晚风连朔气，新月照边秋。灶火通军壁，烽烟上戍楼。龙庭但苦战，燕颔会封侯。莫作兰山下，空令汉国羞。,
寓居洛滨对雪忆谢二（一作洛滨对雪忆谢二兄,骆宾王,旅思眇难裁，冲飙恨易哀。旷望洛川晚，飘飖瑞雪来。积彩明书幌，流韵绕琴台。色夺迎仙羽，花避犯霜梅。谢庭赏方逸，袁扉掩未开。高人傥有访，兴尽讵须回。,
秋晨同淄川毛司马秋九咏·秋月,骆宾王,云披玉绳净，月满镜轮圆。裛露珠晖冷，凌霜桂影寒。漏彩含疏薄，浮光漾急澜。西园徒自赏，南飞终未安。,
出塞,王昌龄,秦时明月汉时关，万里长征人未还。但使龙城飞将在，不教胡马度阴山。,边塞诗，爱国诗，战争诗，唐诗三百首，忧国忧民
出塞,王昌龄,骝马新跨白玉鞍，战罢沙场月色寒。城头铁鼓声犹振，匣里金刀血未干。,战争诗，唐诗三百首
从军行,王昌龄,大漠风尘日色昏，红旗半卷出辕门。前军夜战洮河北，已报生擒吐谷浑。,边塞诗
从军行,王昌龄,青海长云暗雪山，孤城遥望玉门关。黄沙百战穿金甲，不破楼兰终不还！,励志诗，边塞诗，高中
从军行,王昌龄,大将军出战，白日暗榆关。三面黄金甲，单于破胆还。,边塞诗
芙蓉楼送辛渐,王昌龄,寒雨连江夜入吴，平明送客楚山孤。洛阳亲友如相问，一片冰心在玉壶。,送别诗，友情诗，描写雨，唐诗三百首，小学
闺怨,王昌龄,闺中少妇不知愁，春日凝妆上翠楼。忽见陌头杨柳色，悔教夫婿觅封侯。,闺怨诗，描写春天，唐诗三百首
闺怨,王昌龄,闺中少妇不曾愁，春日凝妆上翠楼。忽见陌头杨柳色，悔教夫婿觅封侯。,
采莲曲,王昌龄,荷叶罗裙一色裁，芙蓉向脸两边开。乱入池中看不见，闻歌始觉有人来。,
塞下曲·饮马渡秋水,王昌龄,饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。,唐诗三百首
长歌行,王昌龄,旷野饶悲风，飕飕黄蒿草。系马停白杨，谁知我怀抱。所是同袍者，相逢尽衰老。况登汉家陵，南望长安道。下有枯树根，上有鼷鼠窠。高皇子孙尽，千古无人过。宝玉频发掘，精灵其奈何。人生须达命，有酒且长歌。,
送柴侍御,王昌龄,沅水通波接武冈，送君不觉有离伤。青山一道同云雨，明月何曾是两乡。,
送柴侍御,王昌龄,流水通波接武冈，送君不觉有离伤。青山一道同云雨，明月何曾是两乡。,送别诗，友情诗
同从弟南斋玩月忆山阴崔少府,王昌龄,高卧南斋时，开帷月初吐。清辉澹水木，演漾在窗户。荏苒几盈虚，澄澄变今古。美人清江畔，是夜越吟苦。千里共如何，微风吹兰杜。,唐诗三百首
送别,王昌龄,春江愁送君，蕙草生氤氲。醉后不能语，乡山雨纷纷。,
送魏二,王昌龄,醉别江楼橘柚香，江风引雨入舟凉。忆君遥在潇湘月，愁听清猿梦里长。,送别诗，友情诗
塞上曲,王昌龄,秋风夜渡河，吹却雁门桑。遥见胡地猎，鞲马宿严霜。五道分兵去，孤军百战场。功多翻下狱，士卒但心伤。,
塞上曲,王昌龄,蝉鸣空桑林，八月萧关道。出塞入塞寒，处处黄芦草。从来幽并客，皆共尘沙老。莫学游侠儿，矜夸紫骝好。,唐诗三百首，讽刺诗
行路难·双丝作绠系银瓶,王昌龄,双丝作绠系银瓶，百尺寒泉辘轳上。悬丝一绝不可望，似妾倾心在君掌。人生意气好弃捐，只重狂花不重贤。宴罢调筝奏离鹤，回娇转盼泣君前。君不见，眼前事，岂保须臾心勿异。西山日下雨足稀，侧有浮云无所寄。但愿莫忘前者言，挫骨黄尘亦无愧。行路难，劝君酒，莫辞烦。美酒千钟犹可尽，心中片愧何可论。一闻汉主思故剑，使妾长嗟万古魂。,
青楼曲二首,王昌龄,白马金鞍从武皇，旌旗十万宿长杨。楼头小妇鸣筝坐，遥见飞尘入建章。驰道杨花满御沟，红妆漫绾上青楼。金章紫绶千余骑，夫婿朝回初拜侯。,
青楼曲二首,王昌龄,白马金鞍从武皇，旌旗十万宿长杨。楼头小妇鸣筝坐，遥见飞尘入建章。驰道杨花满御沟，红妆缦绾上青楼。金章紫绶千馀骑，夫婿朝回初拜侯。,
从军行七首,王昌龄,烽火城西百尺楼，黄昏独上海风秋。更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙北战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。,山水诗，边塞诗，战争诗，思念诗，高中
听流人水调子,王昌龄,孤舟微月对枫林，分付鸣筝与客心。岭色千重万重雨，断弦收与泪痕深。,
西宫春怨,王昌龄,西宫夜静百花香，欲卷珠帘春恨长。斜抱云和深见月，朦胧树色隐昭阳。,
长信怨,王昌龄,奉帚平明金殿开，暂将团扇共徘徊。玉颜不及寒鸦色，犹带昭阳日影来。,闺怨诗，描写秋天，唐诗三百首
长信秋词五首,王昌龄,金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，且将团扇暂徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。,描写秋天
古意,王昌龄,桃花四面发，桃叶一枝开。欲暮黄鹂啭，伤心玉镜台。清筝向明月，半夜春风来。,
秋思,王昌龄,阏氏黄叶落，妾望自登台。月出碧云断，单于秋色来。胡兵沙塞合，汉使玉关回。征客无归日，空悲蕙草摧。一作李白诗,
杂兴,王昌龄,握中铜匕首，粉锉楚山铁。义士频报雠，杀人不曾缺。可悲燕丹事，终被狼虎灭。一举无两全，荆轲遂为血。诚知匹夫勇，何取万人杰。无道吞诸侯，坐见九州裂。,
春宫怨,王昌龄,昨夜风开露井桃，未央前殿月轮高。平阳歌舞新承宠，帘外春寒赐锦袍。,唐诗三百首
春怨,王昌龄,音书杜绝白狼西，桃李无颜黄鸟啼。寒雁春深归去尽，出门肠断草萋萋。,
放歌行,王昌龄,南渡洛阳津，西望十二楼。明堂坐天子，月朔朝诸侯。清乐动千门，皇风被九州。庆云从东来，泱漭抱日流。升平贵论道，文墨将何求。有诏征草泽，微诚将献谋。冠冕如星罗，拜揖曹与周。望尘非吾事，入赋且迟留。幸蒙国士识，因脱负薪裘。今者放歌行，以慰梁甫愁。但营数斗禄，奉养每丰羞。若得金膏逐，飞云亦何俦。,
箜篌引,王昌龄,卢溪郡南夜泊舟，夜闻两岸羌戎讴。其时月黑猿啾啾，微雨沾衣令人愁。有一迁客登高楼，不言不寐弹箜篌。弹作蓟门桑叶秋，风沙飒飒青冢头，将军铁嗯汗血流，深入匈奴战未休。黄旗一点兵马收，乱杀胡人积如丘。疮病驱来配边州，仍披漠北羔羊裘。颜色饥枯掩面羞，眼眶泪滴深两眸。思还本乡食牦牛，欲语不得指咽喉。或有强壮能噫呦，意说被他边将仇。五世属藩汉主留，碧毛毡帐河曲游。橐驼五万部落稠，敕赐飞凤金兜鍪。为君百战如过筹，静扫阴山无鸟投。家藏铁券特承优，黄金千斤不称求。九族分离作楚囚，深溪寂寞弦苦幽。草木悲感声飕飀，仆本东山为国忧。明光殿前论九畴，簏读兵书尽冥搜。为君掌上施权谋，洞晓山川无与俦。紫宸诏发远怀柔，摇笔飞霜如夺钩。鬼神不得知其由，怜爱苍生比蚍蜉。朔河屯兵须渐抽，尽遣降来拜御沟。便令海内休戈矛，何用班超定远侯。使臣书之得已不？,
采莲曲二首,王昌龄,吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。,描写荷花
箜篌引,王昌龄,卢谿郡南夜泊舟，夜闻两岸羌戎讴，其时月黑猿啾啾。微雨沾衣令人愁，有一迁客登高楼，不言不寐弹箜篌。弹作蓟门桑叶秋，风沙飒飒青冢头，将军铁骢汗血流。深入匈奴战未休，黄旗一点兵马收，乱杀胡人积如丘。疮病驱来配边州，仍披漠北羔羊裘，颜色饥枯掩面羞。眼眶泪滴深两眸，思还本乡食牦牛，欲语不得指咽喉。或有强壮能咿嚘，意说被他边将雠，五世属藩汉主留。碧毛毡帐河曲游，橐驼五万部落稠，敕赐飞凤金兜鍪。为君百战如过筹，静扫阴山无鸟投，家藏铁券特承优。黄金千斤不称求，九族分离作楚囚，深溪寂寞弦苦幽。草木悲感声飕飗，仆本东山为国忧，明光殿前论九畴。簏读兵书尽冥搜，为君掌上施权谋，洞晓山川无与俦。紫宸诏发远怀柔，摇笔飞霜如夺钩，鬼神不得知其由。怜爱苍生比蚍蜉，朔河屯兵须渐抽，尽遣降来拜御沟。便令海内休戈矛，何用班超定远侯，史臣书之得已不。,
代扶风主人答,王昌龄,杀气凝不流，风悲日彩寒。浮埃起四远，游子弥不欢。依然宿扶风，沽酒聊自宽。寸心亦未理，长铗谁能弹。主人就我饮，对我还慨叹。便泣数行泪，因歌行路难。十五役边地，三四讨楼兰。连年不解甲，积日无所餐。将军降匈奴，国使没桑乾。去时三十万，独自还长安。不信沙场苦，君看刀箭瘢。乡亲悉零落，冢墓亦摧残。仰攀青松枝，恸绝伤心肝。禽兽悲不去，路旁谁忍看。幸逢休明代，寰宇静波澜。老马思伏枥，长鸣力已殚。少年兴运会，何事发悲端。天子初封禅，贤良刷羽翰。三边悉如此，否泰亦须观。,
秋兴,王昌龄,日暮西北堂，凉风洗修木。著书在南窗，门馆常肃肃。苔草延古意，视听转幽独。或问余所营，刈黍就寒谷。,
咏史,王昌龄,荷畚至洛阳，杖策游北门。天下尽兵甲，豺狼满中原。明夷方遘患，顾我徒崩奔。自惭菲薄才，误蒙国士恩。位重任亦重，时危志弥敦。西北未及终，东南不可吞。进则耻保躬，退乃为触藩。叹息嵩山老，而后知其尊。,
录自《文镜秘府论》,王昌龄,与君远相知，不道云海深。《寄欢州》得罪由己招，本性易然诺。《见谴至伊水》黄叶乱秋雨，空斋愁暮心。《客舍秋霖呈席姨父》通经彼上人，无迹任勤苦。《题上人房》枫桥延海岸，客帆归富春。《送邬贲觐省江东》陵薮寒苍茫，登城遂怀古。《登城怀古》河口饯南客，进帆清江水。《送别》迁客又相送，风悲蝉更号。微雨随云收，蒙蒙傍山去。日夕辨灵药，空山松桂香。墟落有怀县，长烟溪树边。青桂花未吐，江中独鸣琴。还家望炎海，楚叶下秋水。注：此送友人之安南。,
郑县宿陶太公馆中赠冯六元二,王昌龄,儒有轻王侯，脱略当事务。本家蓝田下，非为渔弋故。无何困躬耕，且欲驰永路。幽居与君近，出谷同所骛。昨日辞石门，五年变秋露。云龙未相感，干谒亦已屡。子为黄绶羁，余忝蓬山顾。京门望西岳，百里见郊树。飞雨祠上来，霭然关中暮。驱车郑城宿，秉烛论往素。山月出华阴，开此河渚雾。清光比故人，豁达展心晤。冯公尚戢翼，元子仍跼步。拂衣易为高，沦迹难有趣。张范善终始，吾等岂不慕。罢酒当凉风，屈伸备冥数。,
出郴山口至叠石湾野人室中寄张十一,王昌龄,槠楠无冬春，柯叶连峰稠。阴壁下苍黑，烟含清江楼。景开独沿曳，响答随兴酬。旦夕望吾友，如何迅孤舟。叠沙积为岗，崩剥雨露幽。石脉尽横亘，潜潭何时流。既见万古色，颇尽一物由。永与世人远，气还草木收。盈缩理无馀，今往何必忧。郴土群山高，耆老如中州。孰云议舛降，岂是娱宦游。阴火昔所伏，丹砂将尔谋。昨临苏耽井，复向衡阳求。同疚来相依，脱身当有筹。数月乃离居，风湍成阻修。野人善竹器，童子能溪讴。寒月波荡漾，羁鸿去悠悠。,
悲哉行,王昌龄,勿听白头吟，人间易忧怨。若非沧浪子，安得从所愿。北上太行山，临风阅吹万。长云数千里，倏忽还肤寸。观其微灭时，精意莫能论。百年不容息，是处生意蔓。始悟海上人，辞君永飞遁。,
奉酬睢阳路太守见贻之作,王昌龄,盛才膺命世，高价动良时。帝简登藩翰，人和发咏思。神仙去华省，鸳鸯忆丹墀。清净能无事，优游即赋诗。江山纷想象，云物动葳蕤。逸气刘公干，玄言向子期。多惭汲引速，翻愧激昂迟。相马如何恨，登龙返自疑。风尘吏道迫，行迈旅心衰。拙疾徒为尔，穷愁欲问谁？秋风一片叶，朝镜数茎丝。州县甘无取，丘园悔莫追。琼瑶生箧笥，光景借茅茨。他日青霄里，犹应访所知。一作高适诗,
卢溪别人,王昌龄,武陵溪口驻扁舟，溪水随君向北流。行到荆门上三峡，莫将孤月对猿愁。,
留别岑参兄弟,王昌龄,江城建业楼，山尽沧海头。副职守兹县，东南棹孤舟。长安故人宅，秣马经前秋。便以风雪暮，还为纵饮留。貂蝉七叶贵，鸿鹄万里游。何必念钟鼎，所在烹肥牛。为君啸一曲，且莫弹箜篌。徒见枯者艳，谁言直如钩。岑家双琼树，腾光难为俦。谁言青门悲，俯期吴山幽。日西石门峤，月吐金陵洲。追随探灵怪，岂不骄王侯。,
小敷谷龙潭祠作,王昌龄,崖谷喷疾流，地中有雷集。百泉势相荡，巨石皆却立。跳波沸峥嵘，深处不可挹。昏为蛟龙怒，清见云雨入。灵怪崇偏祠，废兴自兹邑。沉淫顷多昧，檐宇遂不葺。吾闻披明典，盛德催世及。生人载山川、血食报原隰。岂伊骇微险，将以循氓揖。奔飞振吕梁，忠信亦我习。波流浸已广，悔吝在所汲。溪水有请源，蹇裳靡沾湿。,
山行入泾州,王昌龄,倦此山路长，停骖问宾御。林峦信回惑，白日落何处。徙倚望长风，滔滔引归虑。微雨随云收，蒙蒙傍山去。西临有边邑，北走尽亭戍。泾水横白烟，州城隐寒树。所嗟异风俗，已自少情趣。岂伊怀土多，触目忻所遇。,
失题,王昌龄,奸雄乃得志，遂使群心摇。赤风荡中原，烈火无遗巢。一人计不用，万里空萧条。,
失题,王昌龄,时与醉林壑，因之堕农桑。槐烟渐含夜，楼月深苍茫。,
失题,王昌龄,主家新邸第，相国旧池台。馆是招贤辟，楼因教囗囗。轩车人已散，箫管凤初来。今日龙门下，谁知文举才，一作孟浩然诗,
岳阳别李十六越宾,王昌龄,相逢楚水寒，舟在洞庭驿。具陈江波事，不异沦弃迹。杉上秋雨声，悲切蒹葭夕。弹琴收馀响，来送千里客。平明孤帆心，岁晚济代策。时在身未充，潇湘不盈画。湖小洲渚联，澹淡烟景碧。鱼鳖自有性，龟龙无能易。谴黜同所安，风土任所适。闭门观玄化，携手遗损益。,
横吹曲辞·出塞,王昌龄,秦时明月汉时关，万里长征人未还。但使龙城飞将在，不教胡马度阴山。白花垣上望京师，黄河水流无尽时。穷秋旷野行人绝，马首东来知是谁。,
观猎,王昌龄,角鹰初下秋草稀，铁骢抛鞚去如飞。少年猎得平原兔，马后横捎意气归。,
还山贻湛法师,王昌龄,幼闻无生理，常欲观此身。心迹罕兼遂，崎岖多在尘。晚途归旧壑，偶与支公邻。导以微妙法，结为清净因。烦恼业顿舍，山林情转殷。朝来问疑义，夕话得清真。墨妙称古绝，词华惊世人。禅房闭虚静，花药连冬春。平石藉琴砚，落泉洒衣巾。欲知冥灭意，朝夕海鸥驯。,
酬鸿胪裴主簿雨后北楼见赠　一作高适诗,王昌龄,暮霞照新晴，归云犹相逐。有怀晨昏暇，想见登眺目。问礼侍彤襜，题诗访茅屋。高楼多古今，陈事满陵谷。地久微子封，台馀孝王筑。裴回顾霄汉，豁达俯川陆。远水对孤城，长天向乔木。公门何清静，列戟森已肃。不叹携手稀，常思著鞭速。终当拂羽翰，轻举随鸿鹄。,
赠宇文中丞　一作畅当诗,王昌龄,仆本濩落人，辱当州郡使。量力颇及早，谢归今即已。萧萧若凌虚，衿带顷消靡。车服卒然来，涔阳作游子。郁郁寡开颜，默默独行李。忽逢平生友，一笑方在此。秋清宁风日，楚思浩云水。为语弋林者，冥冥鸿远矣。,
送乔林,王昌龄,草绿小平津，花开一水滨。今君不得意，辜负帝乡春。口不言金帛，心常任屈伸。阮君唯饮酒，陶令肯羞贫。阳羡风流地，沧江避世人。菱歌五湖远，桂树八公邻。青鸟迎孤棹，白云随一身。潮从秣陵上，月映石头新。未可逃名利，应须在缙绅。汀洲芳杜色，劝尔暂垂纶。一作李颀诗,
独游,王昌龄,林卧情每闲，独游景常晏。时从灞陵下，垂钓往南涧。手携双鲤鱼，目送千里雁。悟彼飞有适，知此罹忧患。放之清冷泉，因得省疏慢。永怀青岑客，回首白云间。神超物无违，岂系名与宦。,
灞上闲居,王昌龄,鸿都有归客，偃卧滋阳村。轩冕无枉顾，清川照我门。空林网夕阳，寒鸟赴荒园。廓落时得意，怀哉莫与言。庭前有孤鹤，欲啄常翩翻。为我衔素书，吊彼颜与原。二君既不朽，所以慰其魂。,
段宥厅孤桐,王昌龄,凤皇所宿处，月映孤桐寒。槁叶零落尽，空柯苍翠残。虚心谁能见，直影非无端。响发调尚苦，清商劳一弹。,
段宥厅孤桐,王昌龄,凤凰所宿处，月映孤桐寒。槁叶零落尽，空柯苍翠残。虚心谁能见，直影非无端。响发调尚苦，清商劳一弹。,
香积寺礼拜万回平等二圣僧塔,王昌龄,真无御化来，借有乘化归。如彼双塔内，孰能知是非。愚也骇苍生，圣哉为帝师。当为时世出，不由天地资。万回主此方，平等性无违。今我一礼心，亿劫同不移。肃肃松柏下，诸天来有时。,
诸官游招隐寺,王昌龄,山馆人已空，青萝换风雨。自从永明世，月向龙宫吐。凿井长幽泉，白云今如古。应真坐松柏，锡杖挂窗户。口云七十馀，能救诸有苦。回指岩树花，如闻道场鼓。金色身坏灭，真如性无主。僚友同一心，清光遣谁取。,
过华阴,王昌龄,云起太华山，云山互明灭。东峰始含景，了了见松雪。羁人感幽栖，窅映转奇绝。欣然忘所疲，永望吟不辍。信宿百馀里，出关玩新月。何意昨来心，遇物遂迁别。人生屡如此，何以肆愉悦。,
途中作,王昌龄,游人愁岁晏，早起遵王畿。坠叶吹未晓，疏林月微微。惊禽栖不定，寒兽相因依。叹此霜露下，复闻鸿雁飞。渺然江南意，惜与中途违。羁旅悲壮发，别离念征衣。永图岂劳止，明节期所归。宁厌楚山曲，无人长掩扉。,
芙蓉楼送辛渐二首,王昌龄,寒雨连天夜入吴，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。,
秋日,王昌龄,反照入闾巷，忧来与谁语。古道无人行，秋风动禾黍。,
芙蓉楼送辛渐二首,王昌龄,寒雨连天夜入湖，平明送客楚山孤。洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。,
江上闻笛,王昌龄,横笛怨江月，扁舟何处寻。声长楚山外，曲绕胡关深。相去万馀里，遥传此夜心。寥寥浦溆寒，响尽惟幽林。不知谁家子，复奏邯郸音。水客皆拥棹，空霜遂盈襟。羸马望北走，迁人悲越吟。何当边草白，旌节陇城阴。,
东京府县诸公与綦毋潜李颀相送至白马寺宿,王昌龄,鞍马上东门，裴回入孤舟。贤豪相追送，即棹千里流。赤岸落日在，空波微烟收。薄宦忘机括，醉来即淹留。月明见古寺，林外登高楼。南风开长廊，夏夜如凉秋。江月照吴县，西归梦中游。,
龙标野宴,王昌龄,沅溪夏晚足凉风，春酒相携就竹丛。莫道弦歌愁远谪，青山明月不曾空。,
寄是正字,王昌龄,正字芸香阁，经过宛如昨。幽人竹桑园，归卧寂无喧。高鸟能择木，羝羊漫触藩。物情今已见，从此欲无言。一作孟浩然诗,
缑氏尉沈兴宗置酒南溪留赠,王昌龄,林色与溪古，深篁引幽翠。山尊在渔舟，棹月情已醉。始穷清源口，壑绝人境异。春泉滴空崖，萌草拆阴地。久之风榛寂，远闻樵声至。海雁时独飞，永然沧州意。古时青冥客，灭迹沦一尉。吾子踌躇心，岂其纷埃事。缑峰信所克，济北余乃遂。齐物意已会，息肩理犹未。卷舒形性表，脱略贤哲议。乘月期角巾，饭僧嵩阳寺。,
别刘諝,王昌龄,天地寒更雨，苍茫楚城阴。一尊广陵酒，十载衡阳心。倚仗不可料，悲欢岂易寻。相逢成远别，后会何如今。身在江海上，云连京国深。行当务功业，策马何駸駸。,
风凉原上作,王昌龄,阴岑宿云归，烟雾湿松柏。风凄日初晓，下岭望川泽。远山无晦明，秋水千里白。佳气盘未央，圣人在凝碧。关门阻天下，信是帝王宅。海内方晏然，庙堂有奇策。时贞守全运，罢去游说客。予忝兰台人，幽寻免贻责。,
赵十四兄见访,王昌龄,客来舒长簟，开阁延清风。但有无弦琴，共君尽尊中。晚来常读易，顷者欲还嵩。世事何须道，黄精且养蒙。嵇康殊寡识，张翰独知终。忽忆鲈鱼□，扁舟往江东。,
城旁,王昌龄,降奚能骑射，战马百余匹。甲仗明寒川，霜囗囗囗囗。囗囗煞单于，薄暮红旗出。城旁粗少年，骤马垂长鞭。脱却囗囗囗，囗囗沦狄天。匈奴不敢出，漠北开尘烟。,
听弹风入松赠杨补阙,王昌龄,商风入我弦，夜竹深有露。弦悲与林寂，清景不可度。寥落幽居心，飕飗青松树。松风吹草白，溪水寒日暮。声意去复还，九变待一顾。空山多雨雪，独立君始悟。,
秋山寄陈谠言,王昌龄,岩间寒事早，众山木已黄。北风何萧萧，兹夕露为霜。感激未能寐，中宵时慨慷。黄虫初悲鸣，玄鸟去我梁。独卧时易晚，离群情更伤。思君若不及，鸿雁今南翔。,
次汝中寄河南陈赞府,王昌龄,汝山方联延，伊水才明灭。遥见入楚云，又此空馆月。纷然驰梦想，不谓远离别。京邑多欢娱，衡湘暂沿越。明湖春草遍，秋桂白花发。岂唯长思君，日夕在魏阙。,
胡笳曲,王昌龄,城南虏已合，一夜几重围。自有金笳引，能沾出塞衣。听临关月苦，清入海风微。三奏高楼晓，胡人掩涕归。,
浣纱女,王昌龄,钱塘江畔是谁家，江上女儿全胜花。吴王在时不得出，今日公然来浣纱。,
送郭司仓,王昌龄,映门淮水绿，留骑主人心。明月随良椽，春潮夜夜深。,友情诗
留别,王昌龄,秦林映陂水，雨过宛城西。留醉楚山别，阴云暮凄凄。,
梅道士水亭,王昌龄,金刚波若傲吏非吏，名流即道流。隐居不可见，高论莫能酬。水接仙源近，山藏鬼谷幽。往来迷处所，花下问鱼舟。一作孟浩然诗,
与黄侍御北津泛舟,王昌龄,津无蛟龙患，日夕常安流。本欲避骢马，何如同鹢舟。岂伊今日幸，曾是昔年游。莫奏琴中鹤，且随波上鸥。堤缘九里郭，山面百城楼。自顾躬耕者，才非管乐俦。闻君荐草泽，从此泛沧洲。,
斋心,王昌龄,女萝覆石壁，溪水幽濛胧。紫葛蔓黄花，娟娟寒露中。朝饮花上露，夜卧松下风。云英化为水，光采与我同。日月荡精魄，寥寥天宇空。,
宴南亭,王昌龄,寒江映村林，亭上纳鲜洁。楚客共闲饮，静坐金管阕。酣竟日入山，暝来云归穴。城楼空杳霭，猿鸟备清切。物状如丝纶，上心为予决。访君东溪事，早晚樵路绝。,
答武陵太守,王昌龄,仗剑行千里，微躯敢一言。曾为大梁客，不负信陵恩。,
题净眼师房,王昌龄,白鸽飞时日欲斜，禅房寂历饮香茶。倾人城，倾人国，斩新剃头青且黑。玉如意，金澡瓶，朱唇皓齿能诵经。吴音唤字更分明。日暮钟声相送出，袈裟挂着箔帘钉。,
与苏卢二员外期游丈八寺而苏不至因有此作,王昌龄,共仰头陀行，能忘世谛情。回看双凤阙，相去一牛鸣。法向空林说，心随宝地平。手巾花氎净，香帔稻畦成。闻道邀同舍，相期宿化城。安知不来往，翻得似无生。,
从军行二首,王昌龄,向夕临大荒，朔风轸归虑。平沙万里余，飞鸟宿何处。虏骑猎长原，翩翩傍河去。边声摇白草，海气生黄雾。百战苦风尘，十年履霜露。虽投定远笔，未坐将军树。早知行路难，悔不理章句。秋草马蹄轻，角弓持弦急。去为龙城战，正值胡兵袭。军气横大荒，战酣日将入。长风金鼓动，白露铁衣湿。四起愁边声，南庭时伫立。断蓬孤自转，寒雁飞相及。万里云沙涨，平原冰霰涩。惟闻汉使还，独向刀环泣。,边塞诗
越女,王昌龄,越女作桂舟，还将桂为楫。湖上水渺漫，清江不可涉。摘取芙蓉花，莫摘芙蓉叶。将归问夫婿，颜色何如妾？,
琴,王昌龄,孤桐秘虚鸣，朴素传幽真。仿佛弦指外，遂见初古人。意远风雪苦，时来江山春。高宴未终曲，谁能辨经纶。,
和振上人秋夜怀士会,王昌龄,白露伤草木，山风吹夜寒。遥林梦亲友，高兴发云端。郭外秋声急，城边月色残。瑶琴多远思，更为客中弹。,
万岁楼,王昌龄,江上巍巍万岁楼，不知经历几千秋。年年喜见山长在，日日悲看水独流。猿狖何曾离暮岭，鸬鹚空自泛寒洲。谁堪登望云烟里，向晚茫茫发旅愁。,
变行路难,王昌龄,向晚横吹悲，风动马嘶合。前驱引旗节，千里阵云匝。单于下阴山，砂砾空飒飒。封侯取一战，岂复念闺阁。,
太湖秋夕,王昌龄,水宿烟雨寒，洞庭霜落微。月明移舟去，夜静魂梦归。暗觉海风度，萧萧闻雁飞。,
驾幸河东,王昌龄,晋水千庐合，汾桥万国从。开唐天业盛，入沛圣恩浓。下辇回三象，题碑任六龙。睿明悬日月，千岁此时逢。,
送欧阳会稽之任,王昌龄,怀禄贵心赏，东流山水长。官移会稽郡，地迩上虞乡。缓带屏纷杂，渔舟临讼堂。逶迤回溪趣，猿啸飞鸟行。万室霁朝雨，千峰迎夕阳。辉辉远洲映，暧暧澄湖光。白发有高士，青春期上皇。应须枉车过，为我访荷裳。,
奉赠张荆州,王昌龄,祝融之峰紫云衔，翠如何其雪崭岩。邑西有路缘石壁，我欲从之卧穹嵌。鱼有心兮脱网罟，江无人兮鸣枫杉。王君飞舄仍未去，苏耽宅中意遥缄。第一百四十二卷,
送东林廉上人归庐山　一作刘慎虚诗,王昌龄,石溪流已乱，苔径人渐微。日暮东林下，山僧还独归。昔为庐峰意，况与远公违。道性深寂寞，世情多是非。会寻名山去，岂复望清辉。,
就道士问周易参同契,王昌龄,仙人骑白鹿，发短耳何长。时余采菖蒲，忽见嵩之阳。稽首求丹经，乃出怀中方。披读了不悟，归来问嵇康。嗟余无道骨，发我入太行。,
送李棹游江东,王昌龄,清洛日夜涨，微风引孤舟。离肠便千里，远梦生江楼。楚国橙橘暗，吴门烟雨愁。东南具今古，归望山云秋。,
九日登高,王昌龄,青山远近带皇州，霁景重阳上北楼。雨歇亭皋仙菊润，霜飞天苑御梨秋。茱萸插鬓花宜寿，翡翠横钗舞作愁。谩说陶潜篱下醉，何曾得见此风流。,
武陵开元观黄炼师院三首,王昌龄,松间白发黄尊师，童子烧香禹步时。欲访桃源入溪路，忽闻鸡犬使人疑。先贤盛说桃花源，尘忝何堪武陵郡。闻道秦时避地人，至今不与人通问。山观空虚清静门，从官役吏扰尘喧。暂因问俗到真境，便欲投诚依道源。,
咏青,王昌龄,雾辟天光远，春回日道临。草浓河畔色，槐结路旁阴。欲映君王史，先摽胄子襟。经明如何拾，自有致云心。,
留别武陵袁丞,王昌龄,皇恩暂迁谪，待罪逢知己。从此武陵溪，孤舟二千里。桃花遗古岸，金涧流春水。谁识马将军，忠贞抱生死。,
洛阳尉刘晏与府掾诸公茶集天宫寺岸道上人房,王昌龄,良友呼我宿，月明悬天宫。道安风尘外，洒扫青林中。削去府县理，豁然神机空。自从三湘还，始得今夕同。旧居太行北，远宦沧溟东。各有四方事，白云处处通。,
潞府客亭寄崔凤童,王昌龄,萧条郡城闭，旅馆空寒烟。秋月对愁客，山钟摇暮天。新知偶相访，斗酒情依然。一宿阻长会，清风徒满川。,
沙苑南渡头,王昌龄,秋雾连云白，归心浦溆悬。津人空守缆，村馆复临川。篷隔苍茫雨，波连演漾田。孤舟未得济，入梦在何年？,
同王维集青龙寺昙壁上人兄院五韵,王昌龄,本来清净所，竹树引幽阴。檐外含山翠，人间出世心。圆通无有象，圣境不能侵。真是吾兄法，何妨友弟深。天香自然会，陵异识钟音。,
题灞池二首,王昌龄,腰镰欲何之，东园刈秋韭。世事不复论，悲歌和樵叟。开门望长川，薄暮见渔者。借问白头翁，垂纶几年也？,
西宫秋怨,王昌龄,芙蓉不及美人妆，水殿风来珠翠香。谁分含啼掩秋扇，空悬明月待君王。,
李四仓曹宅夜饮,王昌龄,霜天留后故情欢，银烛金炉夜不寒。欲问吴江别来意，青山明月梦中看。,
录自《海录碎事》,王昌龄,驾幸温泉日，严霜子月初。长亭酒未醒，千里风动地。,
送任五之桂林,王昌龄,楚客醉孤舟，越水将引棹。山为两乡别，月带千里貌。羁谴同缯纶，僻幽闻虎豹。桂林寒色在，苦节知所效。,
送韦十二兵曹,王昌龄,县职如长缨，终日检我身。平明趋郡府，不得展故人。故人念江湖，富贵如埃尘。迹在戎府掾，心游天台春。独立浦边鹤，白云长相亲。南风忽至吴，分散还入秦。寒夜天光白，海净月色真。对坐论岁暮，弦悲岂无因。平生驱驰分，非谓杯酒仁。出处两不合，忠贞何由伸。看君孤舟去，且欲歌垂纶。,
咏浣纱溪,王昌龄,钱塘江上是谁家，江上女儿全胜花。吴王在时不得出，今日公然来浣纱。,
相和歌辞·长信怨,王昌龄,金井梧桐秋叶黄，珠帘不卷夜来霜。金炉玉枕无颜色，卧听南宫清漏长。奉帚平明金殿开，暂将团扇共裴回。玉颜不及寒鸦色，犹带昭阳日影来。,
谒焦炼师,王昌龄,中峰青苔壁，一点云生时。岂意石堂里，得逢焦炼师。炉香净琴案，松影闲瑶墀。拜受长年药，翩翻西海期。,
宿京江口期刘慎虚不至,王昌龄,霜天起长望，残月生海门。风静夜潮满，城高寒气昏。故人何寂寞，久已乖清言。明发不能寐，徒盈江上尊。,
寒食即事,王昌龄,晋阳寒食地，风俗旧来传。雨灭龙蛇火，春生鸿雁天。泣多流水涨，歌发舞云旋。西见之推庙，空为人所怜。,
殿前曲二首,王昌龄,贵人妆梳殿前催，香风吹入殿后来。仗引笙歌大宛马，白莲花发照池台。胡部笙歌西殿头，梨园弟子和凉州。新声一段高楼月，圣主千秋乐未休。,
梁苑,王昌龄,梁苑秋竹古时烟，城外风悲欲暮天。万乘旌旗何处在，平台宾客有谁怜。,
奉和卢明府九日岘山宴马二使君崔员外张郎中,王昌龄,宇宙谁开辟，江山此郁盘。登临今古用，风俗岁时观。地理荆州分，天涯楚塞宽。百城今刺史，华省旧郎官。共美重阳节，俱怀落帽欢。酒邀彭泽载，琴辍武城弹。献寿先浮菊，寻幽或藉兰。烟虹铺藻翰，松竹挂衣冠。叔子神犹在，山公兴犹阑。尝闻骑马醉，还向习池看。一作孟浩然诗,
录自《河岳英灵集》,王昌龄,苍荻寒沧江，石头岸边饮。天仗森森练雪凝，身骑铁骢自臂鹰。,
朝来曲,王昌龄,月昃鸣珂动，花连绣户春。盘龙玉台镜，唯待画眉人。,爱情诗
梁苑,王昌龄,梁园秋竹古时烟，城外风悲欲暮天。万乘旌旗何处在，平台宾客有谁怜。,
送刘慎虚归取宏词解,王昌龄,太清闻海鹤，游子引乡眄。声随羽仪远。势与归云便。青桂春再荣，白云暮来变。迁飞在礼仪，岂复泪如霰。,
初日,王昌龄,初日净金闺，先照床前暖。斜光入罗幕，稍稍亲丝管。云发不能梳。杨花更吹满。,
遇薛明府谒聪上人　一作孟浩然诗。,王昌龄,欣逢柏梁故，共谒聪公禅。石室无人到，绳床见虎眠。阴崖常抱雪，枯涧为生泉。出处虽云异，同欢在法筵。,
送李十五,王昌龄,怨别秦楚深，江中秋云起。天长杳无隔，月影在寒水。,
送张四,王昌龄,枫林已愁暮，楚水复堪悲。别后冷山月，清猿无断时。,
别李浦之京,王昌龄,故园今在灞陵西，江畔逢君醉不迷。小弟邻庄尚渔猎，一封书寄数行啼。,
送狄宗亨,王昌龄,秋在水清山暮蝉，洛阳树色鸣皋烟。送君归去愁不尽，又惜空度凉风天。,友情诗
送薛大赴安陆,王昌龄,津头云雨暗湘山，迁客离忧楚地颜。遥送扁舟安陆郡，天边何处穆陵关。,
送高三之桂林,王昌龄,留君夜饮对潇湘，从此归舟客梦长。岭上梅花侵雪暗，归时还拂桂花香。,
河上老人歌,王昌龄,河上老人坐古槎，合丹只用青莲花。至今八十如四十，口道沧溟是我家。,
赠李侍御,王昌龄,青冥孤云去，终当暮归山。志士杖苦节，何时见龙颜。,
夜泊庐江闻故人在东林寺以诗寄之,王昌龄,江路经庐阜，松门入虎溪。闻君寻寂乐，清夜宿招提。石镜山精怯，禅枝怖鸽栖。一澄如悟道，为照客心迷。一作孟浩然诗,
句,王昌龄,朝荐抱良策，独倚江城楼。（《述情》，《诗式》）昨从金陵邑，远谪沅溪滨。（《沅志》）娟魄已三孕。（以下《海录碎事》）。驾幸温泉日，严霜子月初。长亭酒未醒，千里风动地。（以下《河岳英灵集》）苍荻寒沧江，石头岸边饮。天仗森森练雪凝，身骑铁骢自臂鹰。,
宿裴氏山庄,王昌龄,苍苍竹林暮，吾亦知所投。静坐山斋月，清溪闻远流。西峰下微雨，向晓白云收。遂解尘中组，终南春可游。,
裴六书堂,王昌龄,闲堂闭空阴，竹林但清响。窗下长啸客，区中无遗想。经纶精微言，兼济当独往。,
九江口作,王昌龄,漭漭江势阔，雨开浔阳秋。驿门是高岸，望尽黄芦洲。水与五溪合，心期万里游。明时无弃才，谪去随孤舟。鸷鸟立寒木，丈夫佩吴钩。何当报君恩，却系单于头。,
击磐老人,王昌龄,双峰褐衣久，一磐白眉长。谁识野人意，徒看春草芳。,
武陵田太守席送司马卢溪,王昌龄,诸侯分楚郡，饮饯五溪春。山水清晖远，俱怜一逐臣。,
送谭八之桂林,王昌龄,客心仍在楚，江馆复临湘。别意猿鸟外，天寒桂水长。,
青楼怨,王昌龄,香帏风动花入楼，高调鸣筝缓夜愁。肠断关山不解说，依依残月下帘钩。,思念诗
至南陵答皇甫岳,王昌龄,与君同病复漂沦，昨夜宣城别故人。明主恩深非岁久，长江还共五溪滨。,
留别郭八,王昌龄,长亭驻马未能前，井邑苍茫含暮烟。醉别何须更惆怅，回头不语但垂鞭。,
送窦七,王昌龄,清江月色傍林秋，波上荧荧望一舟。鄂渚轻帆须早发，江边明月为君留。,
送郑判官,王昌龄,东楚吴山驿树微，轺车衔命奉恩辉。英僚携出新丰酒，半道遥看骢马归。,
送姚司法归吴,王昌龄,吴掾留觞楚郡心，洞庭秋雨海门阴。但令意远扁舟近，不道沧江百丈深。,
少年行二首,王昌龄,西陵侠少年，送客短长亭。青槐夹两道，白马如流星。闻道羽书急，单于寇井陉。气高轻赴难，谁顾燕山铭。走马远相寻，西楼下夕阴。结交期一剑，留意赠千金。高阁歌声远，重门柳色深。夜阑须尽饮，莫负百年心。,
留别伊阙张少府郭大都尉,王昌龄,迁客就一醉，主人空金罍。江湖青山底，欲去仍裴回。郭侯未相识，策马伊川来。把手相劝勉，不应老尘埃。孟阳逢山旧，仙馆留清才。日晚劝趣别，风长云逐开。幸随板舆远，负谴何忧哉。唯有仗忠信，音书报云雷。,
寄陶副使,王昌龄,闻道将军破海门，如何远谪渡湘沅。春来明主封西岳，自有还君紫绶恩。,
西江寄越弟,王昌龄,南浦逢君岭外还，沅溪更远洞庭山。尧时恩泽如春雨，梦里相逢同入关。,
宴春源,王昌龄,源向春城花几重，江明深翠引诸峰。与君醉失松溪路，山馆寥寥传暝钟。,
武陵龙兴观黄道士房问易因题,王昌龄,斋心问易太阳宫，八卦真形一气中。仙老言余鹤飞去，玉清坛上雨蒙蒙。,
重别李评事,王昌龄,莫道秋江离别难，舟船明日是长安。吴姬缓舞留君醉，随意青枫白露寒。,
别辛渐,王昌龄,别馆萧条风雨寒，扁舟月色渡江看。酒酣不识关西道，却望春江云尚残。,
上侍御七兄,王昌龄,天人俟明路，益稷分尧心。利器必先举，非贤安可任。吾兄执严宪，时佐能钓深。,
山中别庞十,王昌龄,幽娟松筱径，月出寒蝉鸣。散发卧其下，谁知孤隐情。吟时白云合，钓处玄潭清。琼树方杳霭，凤兮保其贞。,
观江淮名胜图,王昌龄,刻意吟云山，尤知隐沦妙。远公何为者，再诣临海峤。而我高其风，披图得遗照。援毫无逃境，遂展千里眺。淡扫荆门烟，明标赤城烧。青葱林间岭，隐见淮海徼。但指香炉顶，无闻白猿啸。沙门既云灭，独往岂殊调。感对怀拂衣，胡宁事渔钓。安期始遗舄，千古谢荣耀。投迹庶可齐，沧浪有孤棹。,
客广陵,王昌龄,楼头广陵近，九月在南徐。秋色明海县，寒烟生里闾。夜帆归楚客，昨日度江书。为问易名叟，垂纶不见鱼。,
送十五舅,王昌龄,深林秋水近日空，归棹演漾清阴中。夕浦离觞意何已，草根寒露悲鸣虫。,
送裴图南,王昌龄,黄河渡头归问津，离家几日茱萸新。漫道闺中飞破镜，犹看陌上别行人。,
留别司马太守,王昌龄,辰阳太守念王孙，远谪沅溪何可论。黄鹤青云当一举，明珠吐著抱君恩。,
送万大归长沙,王昌龄,桂阳秋水长沙县，楚竹离声为君变。青山隐隐孤舟微，白鹤双飞忽相见。,
送吴十九往沅陵,王昌龄,沅江流水到辰阳，溪口逢君驿路长。远谪谁知望雷雨，明年春水共还乡。,
送崔参军往龙溪,王昌龄,龙溪只在龙标上，秋月孤山两相向。谴谪离心是丈夫，鸿恩共待春江涨。,
送人归江夏,王昌龄,寒江绿水楚云深，莫道离忧迁远心。晓夕双帆归鄂渚，愁将孤月梦中寻。,
赠史昭,王昌龄,东林月未升，廓落星与汉。是夕鸿始来，斋中起长叹。怀哉望南浦，眇然夜将半。但有秋水声，愁使心神乱。握中何为赠，瑶草已衰散。海鳞未化时，各在天一岸。,
何九于客舍集,王昌龄,客有住桂阳，亦如巢林鸟。罍觞且终宴，功业会未了。山月空霁时，江明高楼晓。门前泊舟楫，行次入松筱。此意投赠君，沧波风袅袅。,
城傍曲,王昌龄,秋风鸣桑条，草白狐兔骄。邯郸饮来酒未消，城北原平掣皂雕。射杀空营两腾虎，回身却月佩弓弰。,
静法师东斋,王昌龄,筑室在人境，遂得真隐情。春尽草木变，雨来池馆清。琴书全雅道，视听已无生。闭户脱三界，白云自虚盈。,
送刘十五之郡,王昌龄,平明江雾寒，客马江上发。扁舟事洛阳，窅窅含楚月。,
萧驸马宅花烛,王昌龄,青鸾飞入合欢宫，紫凤衔花出禁中。可怜今夜千门里，银汉星回一道通。,
寄穆侍御出幽州,王昌龄,一从恩谴度潇湘，塞北江南万里长。莫道蓟门书信少，雁飞犹得到衡阳。,
别陶副使归南海,王昌龄,南越归人梦海楼，广陵新月海亭秋。宝刀留赠长相忆，当取戈船万户侯。,
送李五,王昌龄,玉碗金罍倾送君，江西日落起黄云。扁舟乘月暂来去，谁道沧浪吴楚分？,
题朱炼师山房,王昌龄,叩齿焚香出世尘，斋坛鸣磐步虚人。百花仙酝能留客，一饭胡麻度几春。,
又,王昌龄,眇默客子魂，倏铄川上晖。还云惨知暮，九月仍未归。,
又,王昌龄,桑叶下墟落，鹍鸡鸣渚田。物情每衰极，吾道方渊然。,
送李五,王昌龄,玉碗金罍倾送君，江西日入起黄云。扁舟乘月暂来去，谁道沧浪吴楚分。,
杂曲歌辞·少年行二首,王昌龄,西陵侠年少，送客过长亭。青槐夹两路，白马如流星。闻道羽书急，单于寇井陉。气高轻赴难，谁顾燕山铭。走马还相寻，西楼下夕阴。结交期一剑，留意赠千金。高阁歌声远，重关柳色深。夜闲须尽醉，莫负百年心。,
大梁途中作,王昌龄,怏怏步长道，客行渺无端。郊原欲下雪，天地棱棱寒。当时每酣醉，不觉行路难。今日无酒钱，凄惶向谁叹。,
甘泉歌,王昌龄,乘舆执玉已登坛，细草沾衣春殿寒。昨夜云生拜初月，万年甘露水晶盘。,
别皇甫五,王昌龄,溆浦潭阳隔楚山，离尊不用起愁颜。明祠灵响期昭应，天泽俱从此路还。,
巴陵别刘处士,王昌龄,刘生隐岳阳，心远洞庭水。偃帆入山郭，一宿楚云里。竹映秋馆深，月寒江风起。烟波桂阳接，日夕数千里。袅袅清夜猿，孤舟坐如此。湘中有来雁，雨雪候音旨。,
素上人影塔,王昌龄,物化同枯木，希夷明月珠。本来生灭尽，何者是虚无。一坐看如故，千龄独向隅。至人非别有，方外不应殊。,
送朱越,王昌龄,远别舟中蒋山暮，君行举首燕城路。蓟门秋月隐黄云，期向金陵醉江树。,
寒食卧疾喜李少府见寻,王昌龄,弱冠早登龙，今来喜再逢。何知春月柳，犹忆岁寒松。烟火临寒食，笠歌达曙钟。喧喧斗鸡道，行乐羡朋从。,
乌栖曲　一作李端诗,王昌龄,白马逐朱车，黄昏入狭邪。柳树鸟争枝，争枝未得飞上屋。东房少妇婿从军，每听乌啼知夜分。,
送单十三毕五归,王昌龄,寒江绿竹楚云深，莫道离忧迁远心。晓夕双帆归鄂渚，愁将孤月梦中寻。,
旅望　一作李颀诗,王昌龄,白花原头望京师，黄河水流无尽时。穷秋旷野人行绝，马首东来知是谁？,
上马当山神,王昌龄,青骢一匹昆仑牵，奏上大王不取钱。直为猛风波滚骤，莫怪昌龄不下船。,
为张赠阎使臣,王昌龄,哀哀献玉人，楚国同悲辛。泣尽继以血，何由辨其真。赖承琢磨惠，复使光辉新。犹畏谗口疾，弃之如埃尘。,
宿灞上寄侍御弟,王昌龄,独饮灞上亭，寒山青门外。长云骤落日，桑枣寂已晦。古人驱驰者，宿此凡几代。佐邑由东南，岂不知进退。吾宗秉全璞，楚得璆琳最。茅山就一征，柏署起三载。道契非物理，神交无留碍。知我沧溟心，脱略腐儒辈。孟冬銮舆出，阳谷群臣会。半夜驰道喧，五侯拥轩盖。是时燕齐客，献术蓬瀛内。甚悦我皇心，得与王母对。贱臣欲干谒，稽首期殒碎。哲弟感我情，问易穷否泰。良马足尚踠，宝刀光未淬。昨闻羽书飞，兵气连朔塞。诸将多失律，庙堂始追悔。安能召书生，愿得论要害。戎夷非草木，侵逐使狼狈。虽有屠城功，亦有降虏辈。兵粮如山积，恩泽如雨霈。羸卒不可兴，碛地无足爱。若用匹夫策，坐令军围溃。不费黄金资，宁求白璧赉。明主忧既远，边事亦可大。荷宠务推诚，离言深慷慨。霜摇直指草，烛引明光珮。公论日夕阻，朝廷蹉跎会。孤城海门月，万里流光带。不应百尺松，空老钟山霭。,
夏日花萼楼宴应制,王昌龄,土德三元正，尧心万国同。汾阴备冬礼，长乐应和风。赐庆垂天泽，流欢旧诸宫。楼台生海上，箫鼓出天中。雾晓筵初接，宵长曲未终。雨随青幕合，月照舞罗空。玉陛分朝列，文章发圣聪。愚臣忝书赋，歌咏颂丝桐。,
送胡大,王昌龄,荆门不堪别，况乃潇湘秋。何处遥望君，江边明月楼。,
题僧房双桐,王昌龄,棕榈花满院，苔藓入闲房。彼此名言绝，空中闻异香。,
巴陵送李十二,王昌龄,摇曳巴陵洲渚分，清江传语便风闻。山长不见秋城色，日暮蒹葭空水云。,
送程六,王昌龄,冬夜伤离在五溪，青鱼雪落脍橙荠。武冈前路看斜月，片片舟中云向西。,
上同州使君伯,王昌龄,大贤本孤立，有时起丝纶。伯父自天禀，元功载生人。,
与张折冲游耆寺,王昌龄,释子弥天秀，将军武库才。横行塞北尽，独步汉南来。贝叶金传口，山楼作赋开。国君振嘉藻，江楚气雄哉。一作孟浩然诗,
淇上酬薛据兼寄郭微（一作高適诗）,王昌龄,自从别京华，我心乃萧索。十年守章句，万里空寥落。北上登蓟门，茫茫见沙漠。倚剑对风尘，慨然思卫霍。拂衣去燕赵，驱马怅不乐。天长沧洲路，日暮邯郸郭。酒肆或淹留，渔泽屡栖泊。独行备艰难，孰辞干鼎镬。皇情念淳古，时俗何浮薄。理道须任贤，安人在求瘼。故交负奇才，逸气包謇谔。隐轸经济策，纵横建安作。才望忽先鸣，风期无宿诺。飘飖劳州县，迢递限言谑。东驰眇贝丘，西顾弥虢略。淇水徒自深，浮云不堪托。吾谋适可用，天道岂辽廓。不然买山田，一身与耕凿。,
赠宇文中丞（本畅当诗）,王昌龄,仆本濩落人，辱当州郡使。量力颇及早，谢归今即已。萧萧若凌虚，衿带顷消靡。车服卒然来，涔阳作游子。郁郁寡开颜，默默独行李。忽逢平生友，一笑方在此。秋清宁风日，楚思浩云水。为语弋林者，冥冥鸿远矣。,
驾出长安（一作宋之问诗）,王昌龄,圣德超千古，皇风扇九围。天回万象出，驾动六龙飞。淑气来黄道，祥云覆紫微。太平多扈从，文物有光辉。,
听弹琴,刘长卿,泠泠七丝上，静听松风寒。古调虽自爱，今人多不弹。,唐诗三百首
送灵澈上人,刘长卿,苍苍竹林寺，杳杳钟声晚。荷笠带斜阳，青山独归远。,送别诗，山水诗，唐诗三百首，初中
长沙过贾谊宅,刘长卿,三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知？寂寂江山摇落处，怜君何事到天涯！,唐诗三百首
饯别王十一南游,刘长卿,望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白苹。,送别诗，友情诗，唐诗三百首
重送裴郎中贬吉州,刘长卿,猿啼客散暮江头，人自伤心水自流。同作逐臣君更远，青山万里一孤舟。,送别诗
新年作,刘长卿,乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。,春节，思乡诗，唐诗三百首
弹琴,刘长卿,泠泠七弦上，静听松风寒。古调虽自爱，今人多不弹。,
弹琴,刘长卿,冷冷七弦上，静听松风寒。古调虽自爱，今人多不弹。,
送李中丞归汉阳别业,刘长卿,流落征南将，曾驱十万师。罢归无旧业，老去恋明时。独立三边静，轻生一剑知。茫茫江汉上，日暮欲何之。,
送上人,刘长卿,孤云将野鹤，岂向人间住。莫买沃洲山，时人已知处。,送别诗，唐诗三百首
秋日登吴公台上寺远眺,刘长卿,古台摇落后，秋日望乡心。野寺来人少，云端隔水深。夕阳依旧垒，寒磬满空林。惆怅南朝事，长江独自今。,描写秋天，唐诗三百首
江州重别薛六柳八二员外,刘长卿,生涯岂料承优诏，世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何。今日龙钟人共弃，愧君犹遣慎风波。,唐诗三百首
江州重别薛六柳八二员外,刘长卿,生涯岂料承优诏？世事空知学醉歌。江上月明胡雁过，淮南木落楚山多。寄身且喜沧洲近，顾影无如白发何！今日龙钟人共老，愧君犹遣慎风波。,
登余干古县城,刘长卿,孤城上与白云齐，万古荒凉楚水西。官舍已空秋草绿，女墙犹在夜乌啼。平江渺渺来人远，落日亭亭向客低。沙鸟不知陵谷变，朝飞暮去弋阳溪。,
余干旅舍,刘长卿,摇落暮天迥，青枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣寒衣。,
酬李穆见寄,刘长卿,孤舟相访至天涯，万转云山路更赊。欲扫柴门迎远客，青苔黄叶满贫家。,
逢雪宿芙蓉山,刘长卿,日暮苍山远，天寒白屋贫。柴门闻犬吠，风雪夜归人。,描写冬天，描写雪，描写风
穆陵关北逢人归渔阳,刘长卿,逢君穆陵路，匹马向桑干。楚国苍山古，幽州白日寒。城池百战后，耆旧几家残。处处蓬蒿遍，归人掩泪看。,忧国忧民
寻南溪常道士,刘长卿,一路经行处，莓苔见履痕。白云依静渚，春草闭闲门。过雨看松色，随山到水源。溪花与禅意，相对亦忘言。,唐诗三百首
感怀,刘长卿,秋风落叶正堪悲，黄菊残花欲待谁。水近偏逢寒气早，山深常见日光迟。愁中卜命看周易，梦里招魂读楚词。自笑不如湘浦雁，飞来即是北归时。,
谪仙怨,刘长卿,晴川落日初低，惆怅孤舟解携。鸟向平芜远近，人随流水东西。白云千里万里，明月前溪后溪。独恨长沙谪去，江潭春草萋萋。,思念诗，婉约诗
自紫阳观至华阳洞，宿侯尊师草堂，简同游李,刘长卿,石门媚烟景，句曲盘江甸。南向佳气浓，数峰遥隐见。渐临华阳口，云路入葱蒨。七曜悬洞宫，五云抱仙殿。银函竟谁发，金液徒堪荐。千载空桃花，秦人深不见。东溪喜相遇，贞白如会面。青鸟来去闲，红霞朝夕变。一从换仙骨，万里乘飞电。萝月延步虚，松花醉闲宴。幽人即长往，茂宰应交战。明发归琴堂，知君懒为县。第一百五十卷,
自夏口至鹦鹉洲望岳阳寄元中丞,刘长卿,汀洲无浪复无烟，楚客相思益渺然。汉口夕阳斜渡鸟，洞庭秋水远连天。孤城背岭寒吹角，独戍临江夜泊船。贾谊上书忧汉室，长沙谪去古今怜。,唐诗三百首
早春,刘长卿,微雨夜来歇，江南春色回。本惊时不住，还恐老相催。人好千场醉，花无百日开。岂堪沧海畔，为客十年来。,
碧涧别墅喜皇甫侍御相访,刘长卿,荒村带返照，落叶乱纷纷。古路无行客，寒山独见君。野桥经雨断，涧水向田分。不为怜同病，何人到白云。,友情诗
相和歌辞·长门怨,刘长卿,何事长门闭，珠帘只自垂。月移深殿早，春向后宫迟。蕙草生闲地，梨花发旧枝。芳菲自恩幸，看却被风吹。,
送薛据宰涉县（自永乐主簿陟状，寻复选受此,刘长卿,故人河山秀，独立风神异。人许白眉长，天资青云器。雄辞变文名，高价喧时议。下笔盈万言，皆合古人意。一从负能名，数载犹卑位。宝剑诚可用，烹鲜是虚弃。昔闻在河上，高卧自无事。几案终日闲，蒲鞭使人畏。顷因岁月满，方谢风尘吏。颂德有舆人，荐贤逢八使。栖鸾往已屈，驯雀今可嗣。此道如不移，云霄坐应致。县前漳水绿，郭外晋山翠。日得谢客游，时堪陶令醉。前期今尚远，握手空宴慰。驿路疏柳长，春城百花媚。裴回白日隐，暝色含天地。一鸟向灞陵，孤云送行骑。夫君多述作，而我常讽味。赖有琼瑶资，能宽别离思。槐阴覆堂殿，苔色上阶砌。鸟倦自归飞，云闲独容依。既将慕幽绝，兼欲看定慧。遇物忘世缘，还家懒生计。无生妄已息，有妄心可制。心镜常虚明，时人自沦翳。,
送李判官之润州行营,刘长卿,万里辞家事鼓鼙，金陵驿路楚云西。江春不肯留归客，草色青青送马蹄。,送别诗，友情诗
铜雀台,刘长卿,娇爱更何日，高台空数层。含啼映双袖，不忍看西陵。漳河东流无复来，百花辇路为苍苔。青楼月夜长寂寞，碧云日暮空裴回。君不见邺中万事非昔时，古人何在今人悲。春风不逐君王去，草色年年旧宫路。宫中歌舞已浮云，空指行人往来处。,
负谪后登干越亭作,刘长卿,天南愁望绝，亭上柳条新。落日独归鸟，孤舟何处人。生涯投越徼，世业陷胡尘。杳杳钟陵暮，悠悠鄱水春。秦台悲白首，楚泽怨青蘋。草色迷征路，莺声伤逐臣。独醒空取笑，直道不容身。得罪风霜苦，全生天地仁。青山数行泪，沧海一穷鳞。牢落机心尽，惟怜鸥鸟亲。,
客舍赠别韦九建赴任河南韦，十七造赴任郑县,刘长卿,与子颇畴昔，常时仰英髦。弟兄尽公器，诗赋凌风骚。顷者游上国，独能光选曹。香名冠二陆，精鉴逢山涛。且副倚门望，莫辞趋府劳。桃花照彩服，草色连青袍。征马临素浐，离人倾浊醪。华山微雨霁，祠上残云高。而我倦栖屑，别君良郁陶。春风亦未已，旅思空滔滔。拙分甘弃置，穷居长蓬蒿。人生未鹍化，物议如鸿毛。迢递两乡别，殷勤一宝刀。清琴有古调，更向何人操。,
偶然作,刘长卿,野寺长依止，田家或往还。老农开古地，夕鸟入寒山。书剑身同废，烟霞吏共闲。岂能将白发，扶杖出人间。,
苕溪酬梁耿别后见寄,刘长卿,清川永路何极，落日孤舟解携。鸟向平芜远近，人随流水东西。白云千里万里，明月前溪后溪。惆怅长沙谪去，江潭芳草萋萋。,
从军六首,刘长卿,回看虏骑合，城下汉兵稀。白刃两相向，黄云愁不飞。手中无尺铁，徒欲突重围。落日更萧条，北方动枯草。将军追虏骑，夜失阴山道。战败仍树勋，韩彭但空老。草枯秋塞上，望见渔阳郭。胡马嘶一声，汉兵泪双落。谁为吮痈者，此事令人薄。目极雁门道，青青边草春。一身事征战，匹马同辛勤。末路成白首，功归天下人。倚剑白日暮，望乡登戍楼。北风吹羌笛，此夜关山愁。回首不无意，滹河空自流。黄沙一万里，白首无人怜。报国剑已折，归乡身幸全。单于古台下，边色寒苍然。,
长沙早春雪后临湘水，呈同游诸子,刘长卿,汀洲暖渐渌，烟景淡相和。举目方如此，归心岂奈何。日华浮野雪，春色染湘波。北渚生芳草，东风变旧柯。江山古思远，猿鸟暮情多。君问渔人意，沧浪自有歌。,
奉饯郎中四兄罢馀杭太守，承恩加侍御史充行,刘长卿,星使三江上，天波万里通。权分金节重，恩借铁冠雄。梅吹前军发，棠阴旧府空。残春锦障外，初日羽旗东。岸柳遮浮鹢，江花隔避骢。离心在何处，芳草满吴宫。,
禅智寺上方怀演和尚，寺即和尚所创,刘长卿,绝巘东林寺，高僧惠远公。买园隋苑下，持钵楚城中。斗极千灯近，烟波万井通。远山低月殿，寒木露花宫。绀宇焚香净，沧洲摆雾空。雁来秋色里，曙起早潮东。飞锡今何在，苍生待发蒙。白云翻送客，庭树自辞风。舍筏追开士，回舟狎钓翁。平生江海意，惟共白鸥同。,
宿双峰寺，寄卢七、李十六,刘长卿,寥寥禅诵处，满室虫丝结。独与山中人，无心生复灭。徘徊双峰下，惆怅双峰月。杳杳暮猿深，苍苍古松列。玩奇不可尽，渐远更幽绝。林暗僧独归，石寒泉且咽。竹房响轻吹，萝径阴馀雪。卧涧晓何迟，背岩春未发。此游诚多趣，独往共谁阅。得意空自归，非君岂能说。,
雨中登沛县楼，赠表兄郭少府,刘长卿,楚泽秋更远，云雷有时作。晚陂带残雨，白水昏漠漠。伫立收烟氛，洗然静寥廓。卷帘高楼上，万里看日落。为客频改弦，辞家尚如昨。故山今不见，此鸟那可托。小邑务常闲，吾兄宦何薄。高标青云器，独立沧江鹤。惠爱原上情，殷勤丘中诺。何当遂良愿，归卧青山郭。,
吴中闻潼关失守，因奉寄淮南萧判官,刘长卿,一雁飞吴天，羁人伤暮律。松江风袅袅，波上片帆疾。木落姑苏台，霜收洞庭橘。萧条长洲外，唯见寒山出。胡马嘶秦云，汉兵乱相失。关中因窃据，天下共忧栗。南楚有琼枝，相思怨瑶瑟。一身寄沧洲，万里看白日。赴敌甘负戈，论兵勇投笔。临风但攘臂，择木将委质。不如归远山，云卧饭松栗。,
早春赠别赵居士还江左，时长卿下第归嵩阳旧,刘长卿,见君风尘里，意出风尘外。自有沧洲期，含情十馀载。深居凤城曲，日预龙华会。果得僧家缘，能遗俗人态。一身今已适，万物知何爱。悟法电已空，看心水无碍。且将穷妙理，兼欲寻胜概。何独谢客游，当为远公辈。放舟驰楚郭，负杖辞秦塞。目送南飞云，令人想吴会。遥思旧游处，仿佛疑相对。夜火金陵城，春烟石头濑。沧波极天末，万里明如带。一片孤客帆，飘然向青霭。楚天合江气，云色常霮雨。隐见湖中山，相连数州内。君行意可得，全与时人背。归路随枫林，还乡念莼菜。顾予尚羁束，何幸承眄睐。素愿徒自勤，清机本难逮。累幸忝宾荐，末路逢沙汰。濩落名不成，裴回意空大。逢时虽贵达，守道甘易退。逆旅乡梦频，春风客心碎。别君日已远，离念无明晦。予亦返柴荆，山田事耕耒。,
入桂渚次砂牛石穴,刘长卿,扁舟傍归路，日暮潇湘深。湘水清见底，楚云淡无心。片帆落桂渚，独夜依枫林。枫林月出猿声苦，桂渚天寒桂花吐。此中无处不堪愁，江客相看泪如雨。,
严陵钓台，送李康成赴江东使,刘长卿,潺湲子陵濑，仿佛如在目。七里人已非，千年水空绿。新安江上孤帆远，应逐枫林万馀转。古台落日共萧条，寒水无波更清浅。台上渔竿不复持，却令猿鸟向人悲。滩声山翠至今在，迟尔行舟晚泊时。,
王昭君歌,刘长卿,自矜妖艳色，不顾丹青人。那知粉缋能相负，却使容华翻误身。上马辞君嫁骄虏，玉颜对人啼不语。北风雁急浮清秋，万里独见黄河流。纤腰不复汉宫宠，双蛾长向胡天愁。琵琶弦中苦调多，萧萧羌笛声相和。可怜一曲传乐府，能使千秋伤绮罗。,
登迁仁楼，酬子婿李穆,刘长卿,临风敞丽谯，落日听吹铙。归路空回首，新章已在腰。非才受官谤，无政作人谣。俭岁安三户，馀年寄六条。春芜生楚国，古树过隋朝。赖有东床客，池塘免寂寥。,
送徐大夫赴广州,刘长卿,上将坛场拜，南荒羽檄招。远人来百越，元老事三朝。雾绕龙山暗，山连象郡遥。路分江淼淼，军动马萧萧。画角知秋气，楼船逐暮潮。当令输贡赋，不使外夷骄。,
九日题蔡国公主楼,刘长卿,主第人何在，重阳客暂寻。水馀龙镜色，云罢凤箫音。暗牖藏昏晓，苍苔换古今。晴山卷幔出，秋草闭门深。篱菊仍新吐，庭槐尚旧阴。年年画梁燕，来去岂无心。,
按覆后归睦州，赠苗侍御,刘长卿,地远心难达，天高谤易成。羊肠留覆辙，虎口脱馀生。直氏偷金枉，于家决狱明。一言知己重，片议杀身轻。日下人谁忆，天涯客独行。年光销蹇步，秋气入衰情。建德知何在，长江问去程。孤舟百口渡，万里一猿声。落日开乡路，空山向郡城。岂令冤气积，千古在长平。,
贾侍郎自会稽使回，篇什盈卷，兼蒙见寄一首,刘长卿,江上逢星使，南来自会稽。惊年一叶落，按俗五花嘶。上国悲芜梗，中原动鼓鼙。报恩看铁剑，衔命出金闺。风物催归绪，云峰发咏题。天长百越外，潮上小江西。鸟道通闽岭，山光落剡溪。暮帆千里思，秋夜一猿啼。柏树荣新垄，桃源忆故蹊。若能为休去，行复草萋萋。,
岳阳馆中望洞庭湖,刘长卿,万古巴丘戍，平湖此望长。问人何淼淼，愁暮更苍苍。叠浪浮元气，中流没太阳。孤舟有归客，早晚达潇湘。,
李侍御河北使回，至东京相访,刘长卿,故人南台秀，夙擅中朝美。拥传从北来，飞霜日千里。贫居幸相访，顾我柴门里。却讶绣衣人，仍交布衣士。王程遽尔迫，别恋从此始。浊酒未暇斟，清文颇垂示。回瞻骢马速，但见行尘起。日暮汀洲寒，春风渡流水。草色官道边，桃花御沟里。天涯一鸟夕，惆怅知何已。,
落第，赠杨侍御兼拜员外仍充安大夫判官赴范,刘长卿,职副旌旄重，才兼识量通。使车遥肃物，边策远和戎。掷地金声著，从军宝剑雄。官成稽古力，名达济时功。肃穆乌台上，雍容粉署中。含香初待漏，持简旧生风。黠吏偏惊隼，贪夫辄避骢。且知荣已隔，谁谓道仍同。念旧追连茹，谋生任转蓬。泣连三献玉，疮惧再伤弓。恋土函关外，瞻尘灞水东。他时书一札，犹冀问途穷。,
移使鄂州，次岘阳馆怀旧居,刘长卿,多惭恩未报，敢问路何长。万里通秋雁，千峰共夕阳。旧游成远道，此去更违乡。草露深山里，朝朝落客裳。,
送贾三北游,刘长卿,贾生未达犹窘迫，身驰匹马邯郸陌。片云郊外遥送人，斗酒城边暮留客。顾予他日仰时髦，不堪此别相思劳。雨色新添漳水绿，夕阳远照苏门高。把袂相看衣共缁，穷愁只是惜良时。亦知到处逢下榻，莫滞秋风西上期。,
送杜越江佐觐省往新安江,刘长卿,去帆楚天外，望远愁复积。想见新安江，扁舟一行客。清流数千丈，底下看白石。色混元气深，波连洞庭碧。鸣桹去未已，前路行可觌。猿鸟悲啾啾，杉松雨声夕。送君东赴归宁期，新安江水远相随。见说江中孤屿在，此行应赋谢公诗。,
送郭六侍从之武陵郡,刘长卿,常爱武陵郡，羡君将远寻。空怜世界迫，孤负桃源心。洛阳遥想桃源隔，野水闲流春自碧。花下常迷楚客船，洞中时见秦人宅。落日相看斗酒前，送君南望但依然。河梁马首随春草，江路猿声愁暮天。丈人别乘佐分忧，才子趋庭兼胜游。澧浦荆门行可见，知君诗兴满沧洲。,
杂咏八首上礼部李侍郎·幽琴,刘长卿,月色满轩白，琴声宜夜阑。飗飗青丝上，静听松风寒。古调虽自爱，今人多不弹。向君投此曲，所贵知音难。,
题大理黄主簿湖上高斋,刘长卿,闭门湖水畔，自与白鸥亲。竟日窗中岫，终年林下人。俗轻儒服弊，家厌法官贫。多雨茅檐夜，空洲草径春。桃源君莫爱，且作汉朝臣。,
送郑说之歙州谒薛侍郎,刘长卿,漂泊来千里，讴谣满百城。汉家尊太守，鲁国重诸生。俗变人难理，江传水至清。船经危石住，路入乱山行。老得沧州趣，春伤白首情。尝闻马南郡，门下有康成。,
送严维赴河南充严中丞幕府,刘长卿,久别耶溪客，来乘使者轩。用才荣入幕，扶病喜同樽。山屐留何处，江帆去独翻。暮情辞镜水，秋梦识云门。莲府开花萼，桃园寄子孙。何当举严助，遍沐汉朝恩。,
奉和赵给事使君，留赠李婺州舍人，兼谢舍人,刘长卿,便道访情亲，东方千骑尘。禁深分直夜，地远独行春。绛阙辞明主，沧洲识近臣。云山随候吏，鸡犬逐归人。庭顾婆娑老，邦传蔽芾新。玄晖翻佐理，闻到郡斋频。,
至饶州寻陶十七不在寄赠,刘长卿,谪宦投东道，逢君已北辕。孤蓬向何处，五柳不开门。去国空回首，怀贤欲诉冤。梅枝横岭峤，竹路过湘源。月下高秋雁，天南独夜猿。离心与流水，万里共朝昏。,
观李凑所画美人障子,刘长卿,爱尔含天姿，丹青有殊智。无间已得象，象外更生意。西子不可见，千载无重还。空令浣沙态，犹在含毫间。一笑岂易得，双蛾如有情。窗风不举袖，但觉罗衣轻。华堂翠幕春风来，内阁金屏曙色开。此中一见乱人目，只疑行到云阳台。,
北游酬孟云卿见寄,刘长卿,忽忽忘前事，事愿能相乖。衣马日羸弊，谁辨行与才。善道居贫贱，洁服蒙尘埃。行行无定止，懔坎难归来。慈母忧疾疹，室家念栖莱。幸君夙姻亲，深见中外怀。俟子惜时节，怅望临高台。,
酬张夏雪夜赴州访别途中苦寒作,刘长卿,扁舟乘兴客，不惮苦寒行。晚暮相依分，江潮欲别情。水声冰下咽，砂路雪中平。旧剑锋芒尽，应嫌赠脱轻。,
新安奉送穆谕德归朝，赋得行字,刘长卿,九重宣室召，万里建溪行。事直皇天在，归迟白发生。用材身复起，睹圣眼犹明。离别寒江上，潺湲若有情。,
奉寄婺州李使君舍人,刘长卿,建隼罢鸣珂，初传来暮歌。渔樵识太古，草树得阳和。东道诸生从，南依远客过。天清婺女出，土厚绛人多。永日空相望，流年复几何。崖开当夕照，叶去逐寒波。眼暗经难受，身闲剑懒磨。似鸮占贾谊，上马试廉颇。穷分安藜藿，衰容胜薜萝。只应随越鸟，南翥托高柯。,
留题李明府霅溪水堂,刘长卿,寥寥此堂上，幽意复谁论。落日无王事，青山在县门。云峰向高枕，渔钓入前轩。晚竹疏帘影，春苔双履痕。荷香随坐卧，湖色映晨昏。虚牖闲生白，鸣琴静对言。暮禽飞上下，春水带清浑。远岸谁家柳，孤烟何处村。谪居投瘴疠，离思过湘沅。从此扁舟去，谁堪江浦猿。,
入白沙渚，夤缘二十五里至石窟山下，怀天台,刘长卿,远屿霭将夕，玩幽行自迟。归人不计日，流水闲相随。辍棹古崖口，扪萝春景迟。偶因回舟次，宁与前山期。对此瑶草色，怀君琼树枝。浮云去寂寞，白鸟相因依。何事爱高隐，但令劳远思。穷年卧海峤，永望愁天涯。吾亦从此去，扁舟何所之。迢迢江上帆，千里东风吹。,
秋日夏口涉汉阳，献李相公,刘长卿,日望衡门处，心知汉水濆。偶乘青雀舫，还在白鸥群。间气生灵秀，先朝翼戴勋。藏弓身已退，焚藁事难闻。旧业成青草，全家寄白云。松萝长稚子，风景逐新文。山带寒城出，江依古岸分。楚歌悲远客，羌笛怨孤军。鼎罢调梅久，门看种药勤。十年犹去国，黄叶又纷纷。,
关门望华山,刘长卿,客路瞻太华，三峰高际天。夏云亘百里，合沓遥相连。雷雨飞半腹，太阳在其巅。翠微关上近，瀑布林梢悬。爱此众容秀，能令西望偏。徘徊忘暝色，泱漭成阴烟。曾是朝百灵，亦闻会群仙。琼浆岂易挹，毛女非空传。仿佛仍伫想，幽期如眼前。金天有青庙，松柏隐苍然。,
京口怀洛阳旧居，兼寄广陵二三知己,刘长卿,川阔悲无梁，蔼然沧波夕。天涯一飞鸟，日暮南徐客。气混京口云，潮吞海门石。孤帆候风进，夜色带江白。一水阻佳期，相望空脉脉。那堪岁芳尽，更使春梦积。故国胡尘飞，远山楚云隔。家人想何在，庭草为谁碧。惆怅空伤情，沧浪有馀迹。严陵七里滩，携手同所适。,
灞东晚晴，简同行薛弃、朱训,刘长卿,客心豁初霁，霁色暝玄灞。西向看夕阳，曈曈映桑柘。二贤诚逸足，千里陪征驾。古树枳道傍，人烟杜陵下。伊余在羁束，且复随造化。好道当有心，营生苦无暇。高贤幸兹偶，英达穷王霸。迢递客王程，裴回主人夜。一薰知异质，片玉谁齐价。同结丘中缘，尘埃自兹谢。,
对雨，赠济阴马少府，考城蒋少府，兼献成武,刘长卿,繁云兼家思，弥望连济北。日暮微雨中，州城带秋色。萧条主人静，落叶飞不息。乡梦寒更频，虫声夜相逼。二贤纵横器，久滞徒劳职。笑语和风骚，雍容事文墨。吾兄即时彦，前路良未测。秋水百丈清，寒松一枝直。此心欲引托，谁为生羽翼。且复顿归鞍，杯中雪胸臆。,
奉送从兄罢官之淮南,刘长卿,何事浮溟渤，元戎弃莫邪。渔竿吾道在，鸥鸟世情赊。玄发他乡换，沧洲此路遐。溯沿随桂楫，醒醉任松华。离别谁堪道，艰危更可嗟。兵锋摇海内，王命隔天涯。钟漏移长乐，衣冠接永嘉。还当拂氛祲，那复卧云霞。溪路漫冈转，夕阳归鸟斜。万艘江县郭，一树海人家。挥袂看朱绂，扬帆指白沙。春风独回首，愁思极如麻。,
题虎丘寺,刘长卿,青林虎丘寺，林际翠微路。仰见山僧来，遥从飞鸟处。兹峰沦宝玉，千载唯丘墓。埋剑人空传，凿山龙已去。扪萝披翳荟，路转夕阳遽。虎啸崖谷寒，猿鸣杉松暮。裴回北楼上，江海穷一顾。日映千里帆，鸦归万家树。暂因惬所适，果得损外虑。庭暗栖闲云，檐香滴甘露。久迷空寂理，多为繁华故。永欲投死生，馀生岂能误。,
奉饯郑中丞罢浙西节度还京,刘长卿,天上移将星，元戎罢龙节。三军含怨慕，横吹声断绝。五马嘶城隅，万人卧车辙。沧洲浮云暮，杳杳去帆发。回首不问家，归心遥向阙。烟波限吴楚，日夕事淮越。吊影失所依，侧身随下列。孤蓬飞不定，长剑光未灭。绿绮为谁弹，绿芳堪自撷。怅然江南春，独此湖上月。千里怀去思，百忧变华发。颂声满江海，今古流不竭。,
送裴四判官赴河西军试,刘长卿,吏道岂易惬，如君谁与俦。逢时将骋骥，临事无全牛。鲍叔幸相知，田苏颇同游。英资挺孤秀，清论含古流。出塞佐持简，辞家拥鸣驺。宪台贵公举，幕府资良筹。武士伫明试，皇华难久留。阳关望天尽，洮水令人愁。万里看一鸟，旷然烟霞收。晚花对古戍，春雪含边州。道路难暂隔，音尘那可求。他时相望处，明月西南楼。,
送元八游汝南,刘长卿,元生实奇迈，幸此论畴昔。刀笔素推高，锋芒久无敌。纵横济时意，跌宕过人迹。破产供酒钱，盈门皆食客。田园顷失计，资用深相迫。生事诚可忧，严装远何适。世情薄恩义，俗态轻穷厄。四海金虽多，其如向人惜。迢递朗陵道，怅望都门夕。向别伊水南，行看楚云隔。繁蝉动高柳，匹马嘶平泽。潢潦今正深，陂湖未澄碧。人生不得已，自可甘形役。勿复尊前酒，离居剩凄戚。,
奉和李大夫同吕评事太行苦热行，兼寄院中诸,刘长卿,迢递太行路，自古称险恶。千骑俨欲前，群峰望如削。火云从中出，仰视飞鸟落。汗马卧高原，危旌倚长薄。清风竟不至，赤日方煎铄。石枯山木燋，鳞穷水泉涸。九重今旰食，万里传明略。诸将候轩车，元凶愁鼎镬。何劳短兵接，自有长缨缚。通越事岂难，渡泸功未博。朝辞羊肠阪，夕望贝丘郭。漳水斜绕营，常山遥入幕。永怀姑苏下，遥寄建安作。白雪和难成，沧波意空托。陈琳书记好，王粲从军乐。早晚归汉廷，随公上麟阁。,
题冤句宋少府厅留别,刘长卿,宋侯人之秀，独步南曹吏。世上无此才，天生一公器。尚甘黄绶屈，未适青云意。洞澈万顷陂，昂藏千里骥。从宦闻苦节，应物推高谊。薄俸不自资，倾家共人费。顾予倦栖托，终日忧穷匮。开口即有求，私心岂无愧。幸逢东道主，因辍西征骑。对话堪息机，披文欲忘味。壶觞招过客，几案无留事。绿树映层城，苍苔覆闲地。一言重然诺，累夕陪宴慰。何意秋风来，飒然动归思。留欢殊自惬，去念能为累。草色愁别时，槐花落行次。临期仍把手，此会良不易。他日琼树枝，相思劳梦寐。,
罢摄官后将还旧居，留辞李侍御,刘长卿,江海今为客，风波失所依。白云心已负，黄绶计仍非。累辱群公荐，频沾一尉微。去缘焚玉石，来为采葑菲。州县名何在，渔樵事亦违。故山桃李月，初服薜萝衣。熊轼分朝寄，龙韬解贼围。风谣传吏体，云物助兵威。白雪飘辞律，青春发礼闱。引军横吹动，援翰捷书挥。草映翻营绿，花临檄羽飞。全吴争转战，狂虏怯知机。忆昨趋金节，临时废玉徽。俗流应不厌，静者或相讥。世难慵干谒，时闲喜放归。潘郎悲白发，谢客爱清辉。樗散材因弃，交亲迹已稀。独愁看五柳，无事掩双扉。世累多行路，生涯向钓矶。榜连溪水碧，家羡渚田肥。旅食伤飘梗，岩栖忆采薇。悠然独归去，回首望旌旗。,
赠别于群投笔赴安西,刘长卿,风流一才子，经史仍满腹。心镜万象生，文锋众人服。顷游灵台下，频弃荆山玉。蹭蹬空数年，裴回冀微禄。朅来投笔砚，长揖谢亲族。且欲图变通，安能守拘束。本持乡曲誉，肯料泥涂辱。谁谓命迍邅，还令计反覆。西戎今未弭，胡骑屯山谷。坐恃龙豹韬，全轻蜂虿毒。拂衣从此去，拥传一何速。元帅许提携，他人伫瞻瞩。出门寡俦侣，矧乃无僮仆。黠虏时相逢，黄沙暮愁宿。萧条远回首，万里如在目。汉境天西穷，胡山海边绿。想闻羌笛处，泪尽关山曲。地阔鸟飞迟，风寒马毛缩。边愁殊浩荡，离思空断续。塞上归限赊，尊前别期促。知君志不小，一举凌鸿鹄。且愿乐从军，功名在殊俗。,
瓜洲驿奉饯张侍御公拜膳部郎中，却复宪台充,刘长卿,太华高标峻，青阳淑气盘。属辞倾渤澥，称价掩琅玕。杨叶频推中，芸香早拜官。后来惭辙迹，先达仰门阑。佐剧劳黄绶，提纲疾素餐。风生趋府步，笔偃触邪冠。骨鲠知难屈，锋芒岂易干。伫将调玉铉，翻自落金丸。异议那容直，专权本畏弹。寸心宁有负，三黜竟无端。适喜鸿私降，旋惊羽檄攒。国怜朝市易，人怨虎狼残。天地龙初见，风尘虏未殚。随川归少海，就日背长安。副相荣分寄，输忠义不刊。击胡驰汗马，迁蜀扈鸣銮。月罢名卿署，星悬上将坛。三军摇旆出，百越画图观。茅茹能相引，泥沙肯再蟠。兼荣知任重，交辟许才难。劲直随台柏，芳香动省兰。璧从全赵去，鹏自北溟抟。星象衔新宠，风霜带旧寒。是非生倚伏，荣辱系悲欢。畴昔偏殊眄，屯蒙独永叹。不才成拥肿，失计似邯郸。江国伤移律，家山忆考槃。一为鸥鸟误，三见露华团。回首青云里，应怜浊水澜。愧将生事托，羞向鬓毛看。知己伤愆素，他人自好丹。乡春连楚越，旅宿寄风湍。世路东流水，沧江一钓竿。松声伯禹穴，草色子陵滩。度岭情何遽，临流兴未阑。梅花分路远，扬子上潮宽。梦想怀依倚，烟波限渺漫。且愁无去雁，宁冀少回鸾。极浦春帆迥，空郊晚骑单。独怜南渡月，今夕送归鞍。,
至德三年春正月，时谬蒙差摄海盐令，闻王师,刘长卿,天上胡星孛，人间反气横。风尘生汗马，河洛纵长鲸。本谓才非据，谁知祸已萌。食参将可待，诛错辄为名。万里兵锋接，三时羽檄惊。负恩殊鸟兽，流毒遍黎氓。朝市成芜没，干戈起战争。人心悬反覆，天道暂虚盈。略地侵中土，传烽到上京。王师陷魑魅，帝座逼欃枪。渭水嘶胡马，秦山泣汉兵。关原驰万骑，烟火乱千甍。凤驾瞻西幸，龙楼议北征。自将行破竹，谁学去吹笙。白日重轮庆，玄穹再造荣。鬼神潜释愤，夷狄远输诚。海内戎衣卷，关中贼垒平。山川随转战，草木困横行。区宇神功立，讴歌帝业成。天回万象庆，龙见五云迎。小苑春犹在，长安日更明。星辰归正位，雷雨发残生。文物登前古，箫韶下太清。未央新柳色，长乐旧钟声。八使推邦彦，中司案国程。苍生属伊吕，明主仗韩彭。凶丑将除蔓，奸豪已负荆。世危看柱石，时难识忠贞。薄伐征貔虎，长驱拥旆旌。吴山依重镇，江月带行营。金石悬词律，烟云动笔精。运筹初减灶，调鼎未和羹。北虏传初解，东人望已倾。池塘催谢客，花木待春卿。昔忝登龙首，能伤困骥鸣。艰难悲伏剑，提握喜悬衡。巴曲谁堪听，秦台自有情。遂令辞短褐，仍欲请长缨。久客田园废，初官印绶轻。榛芜上国路，苔藓北山楹。懒慢羞趋府，驱驰忆退耕。榴花无暇醉，蓬发带愁萦。地僻方言异，身微俗虑并。家怜双鲤断，才愧小鳞烹。沧海今犹滞，青阳岁又更。洲香生杜若，溪暖戏??。烟水宜春候，褰关值晚晴。潮声来万井，山色映孤城。旅梦亲乔木，归心乱早莺。倘无知己在，今已访蓬瀛。,
送友人西上,刘长卿,羁心不自解，有别会沾衣。春草连天积，五陵远客归。十年经转战，几处便芳菲。想见函关路，行人去亦稀。,
献淮宁军节度使李相公,刘长卿,建牙吹角不闻喧，三十登坛众所尊。家散万金酬士死，身留一剑答君恩。渔阳老将多回席，鲁国诸生半在门。白马翩翩春草细，郊原西去猎平原。,
过裴舍人故居,刘长卿,惨惨天寒独掩扃，纷纷黄叶满空庭。孤坟何处依山木，百口无家学水萍。篱花犹及重阳发，邻笛那堪落日听。书幌无人长不卷，秋来芳草自为萤。,
江楼送太康郭主簿赴岭南,刘长卿,对酒怜君安可论，当官爱士如平原。料钱用尽却为谤，食客空多谁报恩。万里孤舟向南越，苍梧云中暮帆灭。树色应无江北秋，天涯尚见淮阳月。驿路南随桂水流，猿声不绝到炎州。青山落日那堪望，谁见思君江上楼。,
客舍喜郑三见寄,刘长卿,客舍逢君未换衣，闭门愁见桃花飞。遥想故园今已尔，家人应念行人归。寂寞垂杨映深曲，长安日暮灵台宿。穷巷无人鸟雀闲，空庭新雨莓苔绿。北中分与故交疏，何幸仍回长者车，十年未称平生意，好得辛勤谩读书。,
颍川留别司仓李万,刘长卿,故人早负干将器，谁言未展平生意。想君畴昔高步时，肯料如今折腰事。且知投刃皆若虚，日挥案牍常有馀。槐暗公庭趋小吏，荷香陂水脍鲈鱼。客里相逢款话深，如何歧路剩沾襟。白云西上催归念，颍水东流是别心。落日征骖随去尘，含情挥手背城闉。已恨良时空此别，不堪秋草更愁人。,
登吴古城歌,刘长卿,登古城兮思古人，感贤达兮同埃尘。望平原兮寄远目，叹姑苏兮聚麋鹿。黄池高会事未终，沧海横流人荡覆。伍员杀身谁不冤，竟看墓树如所言。越王尝胆安可敌，远取石田何所益。一朝空谢会稽人，万古犹伤甬东客。黍离离兮城坡坨，牛羊践兮牧竖歌。野无人兮秋草绿，园为墟兮古木多。白杨萧萧悲故柯，黄雀啾啾争晚禾。荒阡断兮谁重过，孤舟逝兮愁若何。天寒日暮江枫落，叶去辞风水自波。,
赠湘南渔父,刘长卿,问君何所适，暮暮逢烟水。独与不系舟，往来楚云里。钓鱼非一岁，终日只如此。日落江清桂楫迟，纤鳞百尺深可窥。沈钩垂饵不在得，白首沧浪空自知。,
湘中纪行十首·斑竹岩,刘长卿,苍梧在何处，斑竹自成林。点点留残泪，枝枝寄此心。寒山响易满，秋水影偏深。欲觅樵人路，蒙笼不可寻。,
望龙山怀道士许法棱,刘长卿,心惆怅，望龙山。云之际，鸟独还。悬崖绝壁几千丈，绿萝袅袅不可攀。龙山高，谁能践。灵原中，苍翠晚。岚烟瀑水如向人，终日迢迢空在眼。中有一人披霓裳，诵经山顶飧琼浆。空林闲坐独焚香，真官列侍俨成行。朝入青霄礼玉堂，夜扫白云眠石床。桃花洞里居人满，桂树山中住日长，龙山高高遥相望。,
平蕃曲三首,刘长卿,吹角报蕃营，回军欲洗兵。已教青海外，自筑汉家城。渺渺戍烟孤，茫茫塞草枯。陇头那用闭，万里不防胡。绝漠大军还，平沙独戍闲。空留一片石，万古在燕山。,
酬滁州李十六使君见赠,刘长卿,满镜悲华发，空山寄此身。白云家自有，黄卷业长贫。懒任垂竿老，狂因酿黍春。桃花迷圣代，桂树狎幽人。幢盖方临郡，柴荆忝作邻。但愁千骑至，石路却生尘。,
酬包谏议佶见寄之什,刘长卿,佐郡愧顽疏，殊方亲里闾。家贫寒未度，身老岁将除。过雪山僧至，依阳野客舒。药陈随远宦，梅发对幽居。落日栖鸮鸟，行人遗鲤鱼。高文不可和，空愧学相如。,
别李氏女子,刘长卿,念尔嫁犹近，稚年那别亲。临歧方教诲，所贵和六姻。俯首戴荆钗，欲拜凄且嚬。本来儒家子，莫耻梁鸿贫。汉川若可涉，水清石磷磷。天涯远乡妇，月下孤舟人。,
和袁郎中破贼后军行过剡中山水，谨上太尉（,刘长卿,剡路除荆棘，王师罢鼓鼙。农归沧海畔，围解赤城西。赦罪春阳发，收兵太白低。远峰来马首，横笛入猿啼。兰渚催新幄，桃源识故蹊。已闻开阁待，谁许卧东溪。,
奉陪郑中丞自宣州解印，与诸侄宴馀干后溪,刘长卿,迹远亲鱼鸟，功成厌鼓鼙。林中阮生集，池上谢公题。户牖垂藤合，藩篱插槿齐。夕阳山向背，春草水东西。度雨诸峰出，看花几路迷。何劳问秦汉，更入武陵溪。,
同诸公袁郎中宴筵喜加章服,刘长卿,手诏来筵上，腰金向粉闱。勋名传旧阁，蹈舞著新衣。白社同游在，沧洲此会稀。寒笳发后殿，秋草送西归。世难常摧敌，时闲已息机。鲁连功可让，千载一相挥。,
送荀八过山阴旧县，兼寄剡中诸官,刘长卿,访旧山阴县，扁舟到海涯。故林嗟满岁，春草忆佳期。晚景千峰乱，晴江一鸟迟。桂香留客处，枫暗泊舟时。旧石曹娥篆，空山夏禹祠。剡溪多隐吏，君去道相思。,
送贾侍御克复后入京,刘长卿,对酒心不乐，见君动行舟。回看暮帆隐，独向空江愁。晴云淡初夜，春塘深慢流。温颜风霜霁，喜气烟尘收。驰馹数千里，朝天十二楼。因之报亲爱，白发生沧洲。,
会稽王处士草堂壁画衡霍诸山,刘长卿,粉壁衡霍近，群峰如可攀。能令堂上客，见尽湖南山。青翠数千仞，飞来方丈间。归云无处灭，去鸟何时还。胜事日相对，主人常独闲。稍看林壑晚，佳气生重关。,
金陵西泊舟临江楼,刘长卿,萧条金陵郭，旧是帝王州。日暮望乡处，云边江树秋。楚云不可托，楚水只堪愁。行客千万里，沧波朝暮流。迢迢洛阳梦，独卧清川楼。异乡共如此，孤帆难久游。,
无锡东郭送友人游越,刘长卿,客路风霜晓，郊原春兴馀。平芜不可望，游子去何如。烟水乘湖阔，云山适越初。旧都怀作赋，古穴觅藏书。碑缺曹娥宅，林荒逸少居。江湖无限意，非独为樵渔。,
出丰县界寄韩明府,刘长卿,回首古原上，未能辞旧乡。西风收暮雨，隐隐分芒砀。贤友此为邑，令名满徐方。音容想在眼，暂若升琴堂。疲马顾春草，行人看夕阳。自非传尺素，谁为论中肠。,
别陈留诸官,刘长卿,恋此东道主，能令西上迟。徘徊暮郊别，惆怅秋风时。上国邈千里，夷门难再期。行人望落日，归马嘶空陂。不愧宝刀赠，维怀琼树枝。音尘倘未接，梦寐徒相思。,
送裴郎中贬吉州,刘长卿,乱军交白刃，一骑出黄尘。汉节同归阙，江帆共逐臣。猿愁歧路晚，梅作异方春。知己酂侯在，应怜脱粟人。,
酬皇甫侍御见寄，时前相国姑臧公初临郡,刘长卿,离别江南北，汀洲叶再黄。路遥云共水，砧迥月如霜。岁俭依仁政，年衰忆故乡。伫看宣室召，汉法倚张纲。,
送李使君贬连州,刘长卿,独过长沙去，谁堪此路愁。秋风散千骑，寒雨泊孤舟。贾谊辞明主，萧何识故侯。汉廷当自召，湘水但空流。,
泛曲阿后湖，简同游诸公,刘长卿,元气浮积水，沉沉深不流。春风万顷绿，映带至徐州。为客难适意，逢君方暂游。夤缘白蘋际，日暮沧浪舟。渡口微月进，林西残雨收。水云去仍湿，沙鹤鸣相留。且习子陵隐，能忘生事忧。此中深有意，非为钓鱼钩。,
宿北山禅寺兰若,刘长卿,上方鸣夕磬，林下一僧还。密行传人少，禅心对虎闲。青松临古路，白月满寒山。旧识窗前桂，经霜更待攀。,
和州送人归复郢,刘长卿,因家汉水曲，相送掩柴扉。故郢生秋草，寒江澹落晖。绿林行客少，赤壁住人稀。独过浔阳去，潮归人不归。,
见秦系离婚后出山居作,刘长卿,岂知偕老重，垂老绝良姻。郗氏诚难负，朱家自愧贫。绽衣留欲故，织锦罢经春。何况蘼芜绿，空山不见人。,
秋夜肃公房喜普门上人自阳羡山至,刘长卿,山栖久不见，林下偶同游。早晚来香积，何人住沃洲。寒禽惊后夜，古木带高秋。却入千峰去，孤云不可留。,
归沛县道中晚泊留侯城,刘长卿,访古此城下，子房安在哉。白云去不反，危堞空崔嵬。伊昔楚汉时，颇闻经济才。运筹风尘下，能使天地开。蔓草日已积，长松日已摧。功名满青史，祠庙唯苍苔。百里暮程远，孤舟川上回。进帆东风便，转岸前山来。楚水澹相引，沙鸥闲不猜。扣舷从此去，延首仍裴回。,
奉陪萧使君入鲍达洞寻灵山寺,刘长卿,山居秋更鲜，秋江相映碧。独临沧洲路，如待挂帆客。遂使康乐侯，披榛著双屐。入云开岭道，永日寻泉脉。古寺隐青冥，空中寒磬夕。苍苔绝行径，飞鸟无去迹。树杪下归人，水声过幽石。任情趣逾远，移步奇屡易。萝木静蒙蒙，风烟深寂寂。徘徊未能去，畏共桃源隔。,
逢郴州使，因寄郑协律,刘长卿,相思楚天外，梦寐楚猿吟。更落淮南叶，难为江上心。衡阳问人远，湘水向君深。欲逐孤帆去，茫茫何处寻。,
登扬州栖灵寺塔,刘长卿,北塔凌空虚，雄观压川泽。亭亭楚云外，千里看不隔。遥对黄金台，浮辉乱相射。盘梯接元气，半壁栖夜魄。稍登诸劫尽，若骋排霄翮。向是沧洲人，已为青云客。雨飞千栱霁，日在万家夕。鸟处高却低，天涯远如迫。江流入空翠，海峤现微碧。向暮期下来，谁堪复行役。,
巡去岳阳却归鄂州使院，留别郑洵侍御，侍御,刘长卿,何事长沙谪，相逢楚水秋。暮帆归夏口，寒雨对巴丘。帝子椒浆奠，骚人木叶愁。惟怜万里外，离别洞庭头。,
夏中崔中丞宅见海红摇落一花独开,刘长卿,何事一花残，闲庭百草阑。绿滋经雨发，红艳隔林看。竟日馀香在，过时独秀难。共怜芳意晚，秋露未须团。,
喜晴,刘长卿,晓日西风转，秋天万里明。湖天一种色，林鸟百般声。霁景浮云满，游丝映水轻。今朝江上客，凡慰几人情。第一百四十八卷,
送道标上人归南岳,刘长卿,悠然倚孤棹，却忆卧中林。江草将归远，湘山独往深。白云留不住，渌水去无心。衡岳千峰乱，禅房何处寻。,
送李录事兄归襄邓,刘长卿,十年多难与君同，几处移家逐转蓬。白首相逢征战后，青春已过乱离中。行人杳杳看西月，归马萧萧向北风。汉水楚云千万里，天涯此别恨无穷。,
送路少府使东京便应制举,刘长卿,故人西奉使，胡骑正纷纷。旧国无来信，春江独送君。五言凌白雪，六翮向青云。谁念沧洲吏，忘机鸥鸟群。,
避地江东，留别淮南使院诸公,刘长卿,长安路绝鸟飞通，万里孤云西复东。旧业已应成茂草，馀生只是任飘蓬。何辞向物开秦镜，却使他人得楚弓。此去行持一竿竹，等闲将狎钓渔翁。,
听笛歌留别郑协律,刘长卿,旧游怜我长沙谪，载酒沙头送迁客。天涯望月自沾衣，江上何人复吹笛。横笛能令孤客愁，渌波淡淡如不流。商声寥亮羽声苦，江天寂历江枫秋。静听关山闻一叫，三湘月色悲猿啸。又吹杨柳激繁音，千里春色伤人心。随风飘向何处落，唯见曲尽平湖深。明发与君离别后，马上一声堪白首。,
小鸟篇，上裴尹,刘长卿,藩篱小鸟何甚微，翩翩日夕空此飞。只缘六翮不自致，长似孤云无所依。西城黯黯斜晖落，众鸟纷纷皆有托。独立虽轻燕雀群，孤飞还惧鹰鹯搏。自怜天上青云路，吊影徘徊独愁暮。衔花纵有报恩时，择木谁容托身处。岁月蹉跎飞不进，羽毛憔悴何人问。绕树空随乌鹊惊，巢林只有鹪鹩分。主人庭中荫乔木，爱此清阴欲栖宿。少年挟弹遥相猜，遂使惊飞往复回。不辞奋翼向君去，唯怕金丸随后来。,
杂曲歌辞·太行苦热行,刘长卿,迢迢太行路，自古称险恶。千骑俨欲前，群峰望如削。火云从中起，仰视飞鸟落。汗马卧高原，危旌倚长薄。清风何不至，赤日方煎烁。石露山木焦，鳞穷水泉涸。九重今旰食，万里传明略。诸将候轩车，元凶愁鼎镬。何劳短兵接，自有长缨缚。通越事岂难，渡泸功未博。朝辞羊肠坂，夕望贝丘郭。漳水斜绕营，常山遥入幕。永怀姑苏下，因寄建安作。白雪和诚难，沧波意空托。陈琳书记好，王粲从军乐。早晚归汉庭，随君上麟阁。,
故女道士婉仪太原郭氏挽歌词,刘长卿,作范宫闱睦，归真道艺超。驭风仙路远，背日帝宫遥。鸾殿空留处，霓裳已罢朝。淮王哀不尽，松柏但萧萧。宫禁恩长隔，神仙道已分。人间惊早露，天上失朝云。逝水年无限，佳城日易曛。箫声将薤曲，哀断不堪闻。,
赴江西，湖上赠皇甫曾之宣州,刘长卿,莫恨扁舟去，川途我更遥。东西潮渺渺，离别雨萧萧。流水通春谷，青山过板桥。天涯有来客，迟尔访渔樵。,
题曲阿三昧王佛殿前孤石,刘长卿,孤石自何处，对之疑旧游。氛氲岘首夕，苍翠剡中秋。迥出群峰当殿前，雪山灵鹫惭贞坚。一片孤云长不去，莓苔古色空苍然。,
送友人东归,刘长卿,对酒灞亭暮，相看愁自深。河边草已绿，此别难为心。关路迢迢匹马归，垂杨寂寂数莺飞。怜君献策十馀载，今日犹为一布衣。,
杂曲歌辞·少年行,刘长卿,射飞夸侍猎，行乐爱联镳。荐枕青蛾艳，鸣鞭白马骄。曲房珠翠合，深巷管弦调。日晚春风里，衣香满路飘。,
寄李侍御,刘长卿,旧国人未归，芳洲草还碧。年年湖上亭，怅望江南客。骢马入关西，白云独何适。相思烟水外，唯有心不隔。,
过邬三湖上书斋,刘长卿,何事东南客，忘机一钓竿。酒香开瓮老，湖色对门寒。向郭青山送，临池白鸟看。见君能浪迹，予亦厌微官。,
送郑十二还庐山别业,刘长卿,浔阳数亩宅，归卧掩柴关。谷口何人待，门前秋草闲。忘机卖药罢，无语杖藜还。旧笋成寒竹，空斋向暮山。水流经舍下，云去到人间。桂树花应发，因行寄一攀。,
秋夜北山精舍观体如师梵,刘长卿,焚香奏仙呗，向夕遍空山。清切兼秋远，威仪对月闲。静分岩响答，散逐海潮还。幸得风吹去，随人到世间。,
喜鲍禅师自龙山至,刘长卿,故居何日下，春草欲芊芊。犹对山中月，谁听石上泉。猿声知后夜，花发见流年。杖锡闲来往，无心到处禅。,
酬张夏别后道中见寄,刘长卿,离群方岁晏，谪宦在天涯。暮雪同行少，寒潮欲上迟。海鸥知吏傲，砂鹤见人衰。只畏生秋草，西归亦未期。,
题元录事开元所居,刘长卿,幽居萝薜情，高卧纪纲行。鸟散秋鹰下，人闲春草生。冒风归野寺，收印出山城。今日新安郡，因君水更清。,
送张司直赴岭南谒张尚书,刘长卿,番禺万里路，远客片帆过。盛府依横海，荒祠拜伏波。人经秋瘴变，鸟坠火云多。诚惮炎洲里，无如一顾何。,
孙权故城下怀古，兼送友人归建业,刘长卿,雄图争割据，神器终不守。上下武昌城，长江竟何有。古来壮台榭，事往悲陵阜。寥落几家人，犹依数株柳。威灵绝想像，芜没空林薮。野径春草中，郊扉夕阳后。逢君从此去，背楚方东走。烟际指金陵，潮时过湓口。行人已何在，临水徒挥手。惆怅不能归，孤帆没云久。,
送李侍御贬郴州,刘长卿,洞庭波渺渺，君去吊灵均。几路三湘水，全家万里人。听猿明月夜，看柳故年春。忆想汀洲畔，伤心向白蘋。,
代边将有怀,刘长卿,少年辞魏阙，白首向沙场。瘦马恋秋草，征人思故乡。暮笳吹塞月，晓甲带胡霜。自到云中郡，于今百战强。,
赠别卢司直之闽中,刘长卿,尔来多不见，此去又何之。华发同今日，流芳似旧时。洲长春色遍，汉广夕阳迟。岁岁王孙草，空怜无处期。,
赠西邻卢少府,刘长卿,篱落能相近，渔樵偶复同。苔封三径绝，溪向数家通。犬吠寒烟里，鸦鸣夕照中。时因杖藜次，相访竹林东。,
游休禅师双峰寺,刘长卿,双扉碧峰际，遥向夕阳开。飞锡方独往，孤云何事来。寒潭映白月，秋雨上青苔。相送东郊外，羞看骢马回。,
重阳日鄂城楼送屈突司直,刘长卿,登高复送远，惆怅洞庭秋。风景同前古，云山满上游。苍苍来暮雨，淼淼逐寒流。今日关中事，萧何共尔忧。,
更被奏留淮南，送从弟罢使江东,刘长卿,又作淮南客，还悲木叶声。寒潮落瓜步，秋色上芜城。王事何时尽，沧洲羡尔行。青山将绿水，惆怅不胜情。,
送李端公赴东都,刘长卿,轩辕征战后，江海别离长。远客归何处，平芜满故乡。夕阳帆杳杳，旧里树苍苍。惆怅蓬山下，琼枝不可忘。,
过湖南羊处士别业,刘长卿,杜门成白首，湖上寄生涯。秋草芜三径，寒塘独一家。鸟归村落尽，水向县城斜。自有东篱菊，年年解作花。,
送齐郎中典括州,刘长卿,星象移何处，旌麾独向东。劝耕沧海畔，听讼白云中。树色双溪合，猿声万岭同。石门康乐住，几里枉帆通。,
酬李侍御登岳阳见寄,刘长卿,想见孤舟去，无由此路寻。暮帆遥在眼，春色独何心。绿水潇湘阔，青山鄠杜深。谁当北风至，为尔一开襟。,
鄂渚听杜别驾弹胡琴,刘长卿,文姬留此曲，千载一知音。不解胡人语，空留楚客心。声随边草动，意入陇云深。何事长江上，萧萧出塞吟。,
过鹦鹉洲王处士别业,刘长卿,白首此为渔，青山对结庐。问人寻野笋，留客馈家蔬。古柳依沙发，春苗带雨锄。共怜芳杜色，终日伴闲居。,
送南特进赴归行营,刘长卿,闻道军书至，扬鞭不问家。虏云连白草，汉月到黄沙。汗马河源饮，烧羌陇坻遮。翩翩新结束，去逐李轻车。,
送梁侍御巡永州,刘长卿,萧萧江雨暮，客散野亭空。忧国天涯去，思乡岁暮同。到时猿未断，回处水应穷。莫望零陵路，千峰万木中。,
送独孤判官赴岭,刘长卿,伏波初树羽，待尔静川鳞。岭海看飞鸟，天涯问远人。苍梧云里夕，青草嶂中春。遥想文身国，迎舟拜使臣。,
闻虞沔州有替，将归上都，登汉东城寄赠,刘长卿,淮南摇落客心悲，溳水悠悠怨别离。早雁初辞旧关塞，秋风先入古城池。腰章建隼皇恩赐，露冕临人白发垂。惆怅恨君先我去，汉阳耆老忆旌麾。,
春过裴虬郊园（时裴不在，因以寄之）,刘长卿,郊原春欲暮，桃杏落纷纷。何处随芳草，留家寄白云。听莺情念友，看竹恨无君。长啸高台上，南风冀尔闻。,
汉阳献李相公,刘长卿,退身高卧楚城幽，独掩闲门汉水头。春草雨中行径没，暮山江上卷帘愁。几人犹忆孙弘阁，百口同乘范蠡舟。早晚却还丞相印，十年空被白云留。,
送李补阙之上都,刘长卿,独归西掖去，难接后尘游。向日三千里，朝天十二楼。路看新柳夕，家对旧山秋。惆怅离心远，沧江空自流。,
将赴岭外，留题萧寺远公院（寺即梁朝萧内史,刘长卿,竹房遥闭上方幽，苔径苍苍访昔游。内史旧山空日暮，南朝古木向人秋。天香月色同僧室，叶落猿啼傍客舟。此去播迁明主意，白云何事欲相留。,
初闻贬谪，续喜量移，登干越亭赠郑校书,刘长卿,青青草色满江洲，万里伤心水自流。越鸟岂知南国远，江花独向北人愁。生涯已逐沧浪去，冤气初逢涣汗收。何事还邀迁客醉，春风日夜待归舟。,
使次安陆寄友人,刘长卿,新年草色远萋萋，久客将归失路蹊。暮雨不知溳口处，春风只到穆陵西。孤城尽日空花落，三户无人自鸟啼。君在江南相忆否，门前五柳几枝低。,
哭陈歙州,刘长卿,千秋万古葬平原，素业清风及子孙。旅榇归程伤道路，举家行哭向田园。空山寂寂开新垄，乔木苍苍掩旧门。儒行公才竟何在，独怜棠树一枝存。,
送侯中丞流康州,刘长卿,长江极目带枫林，匹马孤云不可寻。迁播共知臣道枉，猜谗却为主恩深。辕门画角三军思，驿路青山万里心。北阙九重谁许屈，独看湘水泪沾襟。,
过横山顾山人草堂,刘长卿,只见山相掩，谁言路尚通。人来千嶂外，犬吠百花中。细草香飘雨，垂杨闲卧风。却寻樵径去，惆怅绿溪东。,
狱中闻收东京有赦,刘长卿,传闻阙下降丝纶，为报关东灭虏尘。壮志已怜成白首，馀生犹待发青春。风霜何事偏伤物，天地无情亦爱人。持法不须张密网，恩波自解惜枯鳞。,
送常十九归嵩少故林,刘长卿,迢迢此恨杳无涯，楚泽嵩丘千里赊。歧路别时惊一叶，云林归处忆三花。秋天苍翠寒飞雁，古堞萧条晚噪鸦。他日山中逢胜事，桃源洞里几人家。,
郧上送韦司士归上都旧业（司士即郑公之孙，,刘长卿,前朝旧业想遗尘，今日他乡独尔身。郧地国除为过客，杜陵家在有何人。苍苔白露生三径，古木寒蝉满四邻。西去茫茫问归路，关河渐近泪盈巾。,
登松江驿楼北望故园,刘长卿,泪尽江楼北望归，田园已陷百重围。平芜万里无人去，落日千山空鸟飞。孤舟漾漾寒潮小，极浦苍苍远树微。白鸥渔父徒相待，未扫欃枪懒息机。,
时平后送范伦归安州,刘长卿,昨闻战罢图麟阁，破虏收兵卷戎幕。沧海初看汉月明，紫微已见胡星落。忆昔扁舟此南渡，荆棘烟尘满归路。与君携手姑苏台，望乡一日登几回。白云飞鸟去寂寞，吴山楚岫空崔嵬。事往时平还旧丘，青青春草近家愁。洛阳举目今谁在，颍水无情应自流。吴苑西人去欲稀，留连一日空知非。江潭岁尽愁不尽，鸿雁春归身未归。万里遥悬帝乡忆，五年空带风尘色。却到长安逢故人，不道姓名应不识。,
明月湾寻贺九不遇,刘长卿,楚水日夜绿，傍江春草滋。青青遥满目，万里伤心归。故人川上复何之，明月湾南空所思。故人不在明月在，谁见孤舟来去时。,
湘中纪行十首·秋云岭,刘长卿,山色无定姿，如烟复如黛。孤峰夕阳后，翠岭秋天外。云起遥蔽亏，江回频向背。不知今远近，到处犹相对。,
杂咏八首上礼部李侍郎·古剑,刘长卿,龙泉闲古匣，苔藓沦此地。何意久藏锋，翻令世人弃。铁衣今正涩，宝刃犹可试。倘遇拂拭恩，应知剸犀利。,
自道林寺西入石路至麓山寺，过法崇禅师故居,刘长卿,山僧候谷口，石路拂莓苔。深入泉源去，遥从树杪回。香随青霭散，钟过白云来。野雪空斋掩，山风古殿开。桂寒知自发，松老问谁栽。惆怅湘江水，何人更渡杯。,
斑竹,刘长卿,苍梧千载后，斑竹对湘沅。欲识湘妃怨，枝枝满泪痕。,
送少微上人游天台,刘长卿,石桥人不到，独往更迢迢。乞食山家少，寻钟野路遥。松门风自扫，瀑布雪难消。秋夜闻清梵，馀音逐海潮。,
却归睦州至七里滩下作,刘长卿,南归犹谪宦，独上子陵滩。江树临洲晚，沙禽对水寒。山开斜照在，石浅乱流难。惆怅梅花发，年年此地看。,
对酒寄严维,刘长卿,陋巷喜阳和，衰颜对酒歌。懒从华发乱，闲任白云多。郡简容垂钓，家贫学弄梭。门前七里濑，早晚子陵过。,
宿怀仁县南湖，寄东海荀处士,刘长卿,向夕敛微雨，晴开湖上天。离人正惆怅，新月愁婵娟。伫立白沙曲，相思沧海边。浮云自来去，此意谁能传。一水不相见，千峰随客船。寒塘起孤雁，夜色分盐田。时复一延首，忆君如眼前。,
朱放自杭州与故里相使君立碑回，因以奉简，,刘长卿,片石羊公后，凄凉江水滨。好辞千古事，堕泪万家人。鵩集占书久，鸾回刻篆新。不堪相顾恨，文字日生尘。,
送宣尊师醮毕归越,刘长卿,吹箫江上晚，惆怅别茅君。踏火能飞雪，登刀入白云。晨香长日在，夜磬满山闻。挥手桐溪路，无情水亦分。,
寻洪尊师不遇,刘长卿,古木无人地，来寻羽客家。道书堆玉案，仙帔叠青霞。鹤老难知岁，梅寒未作花。山中不相见，何处化丹砂。,
赴新安别梁侍郎,刘长卿,新安君莫问，此路水云深。江海无行迹，孤舟何处寻。青山空向泪，白月岂知心。纵有馀生在，终伤老病侵。,
硖石遇雨，宴前主簿从兄子英宅,刘长卿,县城苍翠里，客路两崖开。硖石云漠漠，东风吹雨来。吾兄此为吏，薄宦知无媒。方寸抱秦镜，声名传楚材。折腰五斗间，黾勉随尘埃。秩满少馀俸，家贫仍散财。谁言次东道，暂预倾金罍。虽欲少留此，其如归限催。,
送金昌宗归钱塘,刘长卿,新家浙江上，独泛落潮归。秋水照华发，凉风生褐衣。柴门嘶马少，藜杖拜人稀。惟有陶潜柳，萧条对掩扉。,
送李员外使还苏州，兼呈前袁州李使君，赋得,刘长卿,别离共成怨，衰老更难忘。夜月留同舍，秋风在远乡。朱弦徐向烛，白发强临觞。归献西陵作，谁知此路长。,
酬李员外从崔录事载华宿三河戍先见寄,刘长卿,寒江鸣石濑，归客夜初分。人语空山答，猿声独戍闻。迟来朝及暮，愁去水连云。岁晚心谁在，青山见此君。,
送李秘书却赴南中,刘长卿,却到番禺日，应伤昔所依。炎洲百口住，故国几人归。路识梅花在，家存棣萼稀。独逢回雁去，犹作旧行飞。,
过前安宜张明府郊居,刘长卿,寂寥东郭外，白首一先生。解印孤琴在，移家五柳成。夕阳临水钓，春雨向田耕。终日空林下，何人识此情。,
寄普门上人,刘长卿,白云幽卧处，不向世人传。闻在千峰里，心知独夜禅。辛勤羞薄禄，依止爱闲田。惆怅王孙草，青青又一年。,
雨中过员稷巴陵山居赠别,刘长卿,怜君洞庭上，白发向人垂。积雨悲幽独，长江对别离。牛羊归故道，猿鸟聚寒枝。明发遥相望，云山不可知。,
安州道中经浐水有怀,刘长卿,征途逢浐水，忽似到秦川。借问朝天处，犹看落日边。映沙晴漾漾，出涧夜溅溅。欲寄西归恨，微波不可传。,
步登夏口古城作,刘长卿,平芜连古堞，远客此沾衣。高树朝光上，空城秋气归。微明汉水极，摇落楚人稀。但见荒郊外，寒鸦暮暮飞。,
重推后却赴岭外待进止，寄元侍郎,刘长卿,却访巴人路，难期国士恩。白云从出岫，黄叶已辞根。大造功何薄，长年气尚冤。空令数行泪，来往落湘沅。,
洛阳主簿叔知和驿承恩赴选伏辞一首,刘长卿,仲父王佐材，屈身仇香位。一从理京剧，万事皆容易。则知无不可，通变有馀地。器宇溟渤宽，文锋镆铘利。憧憧洛阳道，日夕皇华使。二载出江亭，一心奉王事。功成良可录，道在知无愧。天府留香名，铨闱就明试。赋诗皆旧友，攀辙多新吏。彩服辞高堂，青袍拥征骑。此行季春月，时物正鲜媚。官柳阴相连，桃花色如醉。长安想在目，前路遥仿佛。落日看华山，关门逼青翠。行襜稍已隔，结恋无能慰。谁念尊酒间，裴回竹林意。,
蛇浦桥下重送严维,刘长卿,秋风飒飒鸣条，风月相和寂寥。黄叶一离一别，青山暮暮朝朝。寒江渐出高岸，古木犹依断桥。明日行人已远，空馀泪滴回潮。,
送卢判官南湖,刘长卿,漾舟仍载酒，愧尔意相宽。草色南湖绿，松声小署寒。水禽前后起，花屿往来看。已作沧洲调，无心恋一官。,
送处士归州，因寄林山人,刘长卿,陵阳不可见，独往复如何。旧邑云山里，扁舟来去过。鸟声春谷静，草色太湖多。傥宿荆溪夜，相思渔者歌。,
送齐郎中赴海州,刘长卿,华省占星动，孤城望日遥。直庐收旧草，行县及新苗。沧海天连水，青山暮与朝。闾阎几家散，应待下车招。,
送王员外归朝,刘长卿,往来无尽目，离别要逢春。海内罹多事，天涯见近臣。芳时万里客，乡路独归人。魏阙心常在，随君亦向秦。,
送蒋侍御入秦,刘长卿,朝见及芳菲，恩荣出紫微。晚光临仗奏，春色共西归。楚客移家老，秦人访旧稀。因君乡里去，为扫故园扉。,
送裴二十端公使岭南,刘长卿,苍梧万里路，空见白云来。远国知何在，怜君去未回。桂林无叶落，梅岭自花开。陆贾千年后，谁看朝汉台。,
鄂渚送池州程使君,刘长卿,萧萧五马动，欲别谢临川。落日芜湖色，空山梅冶烟。江湖通廨舍，楚老拜戈船。风化东南满，行舟来去传。,
送河南元判官赴河南勾当苗税充百官俸钱,刘长卿,春草长河曲，离心共渺然。方收汉家俸，独向汶阳田。鸟雀空城在，榛芜旧路迁。山东征战苦，几处有人烟。,
过萧尚书故居见李花，感而成咏,刘长卿,手植已芳菲，心伤故径微。往年啼鸟至，今日主人非。满地谁当扫，随风岂复归。空怜旧阴在，门客共沾衣。,
送袁处士,刘长卿,闲田北川下，静者去躬耕。万里空江菼，孤舟过郢城。种荷依野水，移柳待山莺。出处安能问，浮云岂有情。,
谪官后卧病官舍，简贺兰侍郎（一作贬睦州祖,刘长卿,青春衣绣共称宜，白首垂丝恨不遗。江上几回今夜月，镜中无复少年时。生还北阙谁相引，老向南邦众所悲。岁岁任他芳草绿，长沙未有定归期。,
送马秀才移家京洛便赴举,刘长卿,自从为楚客，不复扫荆扉。剑共丹诚在，书随白发归。旧游经乱静，后进识君稀。空把相如赋，何人荐礼闱。,
晦日陪辛大夫宴南亭,刘长卿,月晦逢休浣，年光逐宴移。早莺留客醉，春日为人迟。蓂草全无叶，梅花遍压枝。政闲风景好，莫比岘山时。,
长沙馆中与郭夏对雨,刘长卿,长沙积雨晦，深巷绝人幽。润上春衣冷，声连暮角愁。云横全楚地，树暗古湘洲。杳蔼江天外，空堂生百忧。,
题魏万成江亭,刘长卿,萧条方岁晏，牢落对空洲。才出时人右，家贫湘水头。苍山隐暮雪，白鸟没寒流。不是莲花府，冥冥不可求。,
送皇甫曾赴上都,刘长卿,东游久与故人违，西去荒凉旧路微。秋草不生三径处，行人独向五陵归。离心日远如流水，回首川长共落晖。楚客岂劳伤此别，沧江欲暮自沾衣。,
送韦赞善使岭南,刘长卿,欲逐楼船将，方安卉服夷。炎洲经瘴远，春水上泷迟。岁贡随重译，年芳遍四时。番禺静无事，空咏饮泉诗。,
送乔判官赴福州,刘长卿,扬帆向何处，插羽逐征东。夷落人烟迥，王程鸟路通。江流回涧底，山色聚闽中。君去凋残后，应怜百越空。,
海盐官舍早春,刘长卿,小邑沧洲吏，新年白首翁。一官如远客，万事极飘蓬。柳色孤城里，莺声细雨中。羁心早已乱，何事更春风。,
南湖送徐二十七西上,刘长卿,家在横塘曲，那能万里违。门临秋水掩，帆带夕阳飞。傲俗宜纱帽，干时倚布衣。独将湖上月，相逐去还归。,
北归入至德州界，偶逢洛阳邻家李光宰,刘长卿,生涯心事已蹉跎，旧路依然此重过。近北始知黄叶落，向南空见白云多。炎州日日人将老，寒渚年年水自波。华发相逢俱若是，故园秋草复如何。,
上巳日越中与鲍侍郎泛舟耶溪,刘长卿,兰桡缦转傍汀沙，应接云峰到若耶。旧浦满来移渡口，垂杨深处有人家。永和春色千年在，曲水乡心万里赊。君见渔船时借问，前洲几路入烟花。,
松江独宿,刘长卿,洞庭初下叶，孤客不胜愁。明月天涯夜，青山江上秋。一官成白首，万里寄沧洲。久被浮名系，能无愧海鸥。,
双峰下哭故人李宥,刘长卿,怜君孤垄寄双峰，埋骨穷泉复几重。白露空沾九原草，青山犹闭数株松。图书经乱知何在，妻子因贫失所从。惆怅东皋却归去，人间无处更相逢。,
送行军张司马罢使回,刘长卿,时危身赴敌，事往任浮沈。末路三江去，当时百战心。春风吴苑绿，古木剡山深。千里沧波上，孤舟不可寻。,
喜李翰自越至,刘长卿,南浮沧海上，万里到吴台。久别长相忆，孤舟何处来。春风催客醉，江月向人开。羡尔无羁束，沙鸥独不猜。,
送惠法师游天台，因怀智大师故居,刘长卿,翠屏瀑水知何在，鸟道猿啼过几重。落日独摇金策去，深山谁向石桥逢。定攀岩下丛生桂，欲买云中若个峰。忆想东林禅诵处，寂寥惟听旧时钟。,
送勤照和尚往睢阳赴太守请,刘长卿,燃灯传七祖，杖锡为诸侯。来去云无意，东西水自流。青山春满目，白日夜随舟。知到梁园下，苍生赖此游。,
送李校书适越谒杜中丞,刘长卿,江风处处尽，旦暮水空波。摇落行人去，云山向越多。陈蕃悬榻待，谢客枉帆过。相见耶溪路，逶迤入薜萝。,
西庭夜燕，喜评事兄拜会,刘长卿,犹是南州吏，江城又一春。隔帘湖上月，对酒眼中人。棘寺初衔命，梅仙已误身。无心羡荣禄，唯待却垂纶。,
赴宣州使院，夜宴寂上人房，留辞前苏州韦使,刘长卿,白云乖始愿，沧海有微波。恋旧争趋府，临危欲负戈。春归花殿暗，秋傍竹房多。耐可机心息，其如羽檄何。,
温汤客舍,刘长卿,冬狩温泉岁欲阑，宫城佳气晚宜看。汤熏仗里千旗暖，雪照山边万井寒。君门献赋谁相达，客舍无钱辄自安。且喜礼闱秦镜在，还将妍丑付春官。,
送宇文迁明府赴洪州张观察追摄丰城令,刘长卿,送君不复远为心，余亦扁舟湘水阴。路逐山光何处尽，春随草色向南深。陈蕃待客应悬榻，宓贱之官独抱琴。倘见主人论谪宦，尔来空有白头吟。,
送杨於陵归宋汴州别业,刘长卿,半山溪雨带斜晖，向水残花映客衣。旅食嗟余当岁晚，能文似汝少年稀。新河柳色千株暗，故国云帆万里归。离乱要知君到处，寄书须及雁南飞。,
秋夜有怀高三十五適，兼呈空上人（一作皇甫,刘长卿,晚节逢君趣道深，结茅栽树近东林。吾师几度曾摩顶，高士何年遂发心。北渚三更闻过雁，西城万里动寒砧。不见支公与玄度，相思拥膝坐长吟。,
归弋阳山居，留别卢、邵二侍御,刘长卿,渺渺归何处，沿流附客船。久依鄱水住，频税越人田。偶俗机偏少，安闲性所便。只应君少惯，又欲寄林泉。,
湘中纪行十首·湘妃庙,刘长卿,荒祠古木暗，寂寂此江濆。未作湘南雨，知为何处云。苔痕断珠履，草色带罗裙。莫唱迎仙曲，空山不可闻。,
湘中纪行十首·赤沙湖,刘长卿,茫茫葭菼外，一望一沾衣。秋水连天阔，涔阳何处归。沙鸥积暮雪，川日动寒晖。楚客来相问，孤舟泊钓矶。,
杂咏八首上礼部李侍郎·晚桃,刘长卿,四月深涧底，桃花方欲然。宁知地势下，遂使春风偏。此意颇堪惜，无言谁为传。过时君未赏，空媚幽林前。,
杂咏八首上礼部李侍郎·旧井,刘长卿,旧井依旧城，寒水深洞彻。下看百馀尺，一镜光不灭。素绠久未垂，清凉尚含洁。岂能无汲引，长讶君恩绝。,
杂咏八首上礼部李侍郎·白鹭,刘长卿,亭亭常独立，川上时延颈。秋水寒白毛，夕阳吊孤影。幽姿闲自媚，逸翮思一骋。如有长风吹，青云在俄顷。,
杂咏八首上礼部李侍郎·寒釭,刘长卿,向夕灯稍进，空堂弥寂寞。光寒对愁人，时复一花落。但恐明见累，何愁暗难托。恋君秋夜永，无使兰膏薄。,
栖霞寺东峰寻南齐明征君故居,刘长卿,山人今不见，山鸟自相从。长啸辞明主，终身卧此峰。泉源通石径，涧户掩尘容。古墓依寒草，前朝寄老松。片云生断壁，万壑遍疏钟。惆怅空归去，犹疑林下逢。,
行营酬吕侍御，时尚书问罪襄阳，军次汉东境,刘长卿,不敢淮南卧，来趋汉将营。受辞瞻左钺，扶疾往前旌。井税鹑衣乐，壶浆鹤发迎。水归馀断岸，烽至掩孤城。晚日归千骑，秋风合五兵。孔璋才素健，早晚檄书成。,
夜中对雪赠秦系，时秦初与谢氏离婚，谢氏在,刘长卿,月明花满地，君自忆山阴。谁遣因风起，纷纷乱此心。,
奉和杜相公新移长兴宅，呈元相公,刘长卿,间世生贤宰，同心奉至尊。功高开北第，机静灌中园。入并蝉冠影，归分骑士喧。窗闻汉宫漏，家识杜陵源。献替常焚藁，优闲独对萱。花香逐荀令，草色对王孙。有地先开阁，何人不扫门。江湖难自退，明主托元元。,
送姚八之句容旧任，便归江南,刘长卿,故人还水国，春色动离忧。碧草千万里，沧江朝暮流。桃花迷旧路，萍叶荡归舟。远戍看京口，空城问石头。折芳佳丽地，望月西南楼。猿鸟共孤屿，烟波连数州。谁家过楚老，何处恋江鸥。尺素能相报，湖山若个忧。,
睢阳赠李司仓,刘长卿,白露变时候，蛩声暮啾啾。飘飘洛阳客，惆怅梁园秋。只为乏生计，尔来成远游。一身不家食，万事从人求。且喜接馀论，足堪资小留。寒城落日后，砧杵令人愁。归路岁时尽，长河朝夕流。非君深意愿，谁复能相忧。,
同郭参谋咏崔仆射淮南节度使厅前竹,刘长卿,昔种梁王苑，今移汉将坛。蒙笼低冕过，青翠卷帘看。得地移根远，经霜抱节难。开花成凤实，嫩笋长鱼竿。蔼蔼军容静，萧萧郡宇宽。细音和角暮，疏影上门寒。湘浦何年变，山阳几处残。不知轩屏侧，岁晚对袁安。,
桂阳西州晚泊古桥村住人,刘长卿,洛阳别离久，江上心可得。惆怅增暮情，潇湘复秋色。故山隔何处，落日羡归翼。沧海空自流，白鸥不相识。悲蛩满荆渚，辍棹徒沾臆。行客念寒衣，主人愁夜织。帝乡片云去，遥寄千里忆。南路随天长，征帆杳无极。,
送朱山人放越州，贼退后归山阴别业,刘长卿,越州初罢战，江上送归桡。南渡无来客，西陵自落潮。空城垂故柳，旧业废春苗。闾里相逢少，莺花共寂寥。,
初贬南巴至鄱阳，题李嘉祐江亭,刘长卿,巴峤南行远，长江万里随。不才甘谪去，流水亦何之。地远明君弃，天高酷吏欺。清山独往路，芳草未归时。流落还相见，悲欢话所思。猜嫌伤薏苡，愁暮向江篱。柳色迎高坞，荷衣照下帷。水云初起重，暮鸟远来迟。白首看长剑，沧洲寄钓丝。沙鸥惊小吏，湖月上高枝。稚子能吴语，新文怨楚辞。怜君不得意，川谷自逶迤。,
奉使新安，自桐庐县经严陵钓台，宿七里滩下,刘长卿,悠然钓台下，怀古时一望。江水自潺湲，行人独惆怅。新安从此始，桂楫方荡漾。回转百里间，青山千万状。连岸去不断，对岭遥相向。夹岸黛色愁，沈沈绿波上。夕阳留古木，水鸟拂寒浪。月下扣舷声，烟中采菱唱。犹怜负羁束，未暇依清旷。牵役徒自劳，近名非所向。何时故山里，却醉松花酿。回首唯白云，孤舟复谁访。,
清明后登城眺望,刘长卿,风景清明后，云山睥睨前。百花如旧日，万井出新烟。草色无空地，江流合远天。长安在何处，遥指夕阳边。,
七里滩重送,刘长卿,秋江渺渺水空波，越客孤舟欲榜歌。手折衰杨悲老大，故人零落已无多。,
廨中见桃花南枝已开，北枝未发，因寄杜副端,刘长卿,何意同根本，开花每后时。应缘去日远，独自发春迟。结实恩难忘，无言恨岂知。年光不可待，空羡向南枝。,
送舍弟之鄱阳居,刘长卿,鄱阳寄家处，自别掩柴扉。故里人何在，沧波孤客稀。湖山春草遍，云木夕阳微。南去逢回雁，应怜相背飞。,
过隐空和尚故居,刘长卿,自从飞锡去，人到沃洲稀。林下期何在，山中春独归。踏花寻旧径，映竹掩空扉。寥落东峰上，犹堪静者依。,
夏口送徐郎中归朝,刘长卿,星象南宫远，风流上客稀。九重思晓奏，万里见春归。棹发空江响，城孤落日晖。离心与杨柳，临水更依依。,
奉酬辛大夫喜湖南腊月连日降雪见示之作,刘长卿,长沙耆旧拜旌麾，喜见江潭积雪时。柳絮三冬先北地，梅花一夜遍南枝。初开窗阁寒光满，欲掩军城暮色迟。闾里何人不相庆，万家同唱郢中词。,
寻白石山真禅师旧草堂,刘长卿,惆怅云山暮，闲门独不开。何时飞杖锡，终日闭苍苔。隔岭春犹在，无人燕亦来。谁堪暝投处，空复一猿哀。,
罪所上御史惟则,刘长卿,误因微禄滞南昌，幽系圜扉昼夜长。黄鹤翅垂同燕雀，青松心在任风霜。斗间谁与看冤气，盆下无由见太阳。贤达不能同感激，更于何处问苍苍。,
上阳宫望幸,刘长卿,玉辇西巡久未还，春光犹入上阳间。万木长承新雨露，千门空对旧河山。深花寂寂宫城闭，细草青青御路闲。独见彩云飞不尽，只应来去候龙颜。,
九日登李明府北楼,刘长卿,九日登高望，苍苍远树低。人烟湖草里，山翠县楼西。霜降鸿声切，秋深客思迷。无劳白衣酒，陶令自相携。,
杂咏八首上礼部李侍郎·疲马,刘长卿,玄黄一疲马，筋力尽胡尘。骧首北风夕，徘徊鸣向人。谁怜弃置久，却与驽骀亲。犹恋长城外，青青寒草春。,
月下听砧,刘长卿,夜静掩寒城，清砧发何处。声声捣秋月，肠断卢龙戍。未得寄征人，愁霜复愁露。,
瓜洲道中送李端公南渡后，归扬州道中寄,刘长卿,片帆何处去，匹马独归迟。惆怅江南北，青山欲暮时。,
送史判官奏事之灵武，兼寄巴西亲故,刘长卿,中州日纷梗，天地何时泰。独有西归心，遥悬夕阳外。故人奉章奏，此去论利害。阳雁南渡江，征骖去相背。因君欲寄远，何处问亲爱。空使沧洲人，相思减衣带。,
送沈少府之任淮南,刘长卿,惜君滞南楚，枳棘徒栖凤。独与千里帆，春风远相送。此行山水好，时物亦应众。一鸟飞长淮，百花满云梦。相期丹霄路，遥听清风颂。勿为州县卑，时来自为用。,
冬夜宿扬州开元寺烈公房，送李侍御之江东,刘长卿,迁客投百越，穷阴淮海凝。中原驰困兽，万里栖饥鹰。寂寂连宇下，爱君心自弘。空堂来霜气，永夜清明灯。发后望烟水，相思劳寝兴。暮帆背楚郭，江色浮金陵。此去尔何恨，近名予未能。炉峰若便道，为访东林僧。,
题王少府尧山隐处，简陆鄱阳,刘长卿,故人沧洲吏，深与世情薄。解印二十年，委身在丘壑。买田楚山下，妻子自耕凿。群动心有营，孤云本无著。因收溪上钓，遂接林中酌。对酒春日长，山村杏花落。陆生鄱阳令，独步建谿作。早晚休此官，随君永栖托。,
送州人孙沅自本州却归句章新营所居,刘长卿,故里归成客，新家去未安。诗书满蜗舍，征税及渔竿。火种山田薄，星居海岛寒。怜君不得已，步步别离难。,
夕次檐石湖，梦洛阳亲故,刘长卿,天涯望不尽，日暮愁独去。万里云海空，孤帆向何处。寄身烟波里，颇得湖山趣。江气和楚云，秋声乱枫树。如何异乡县，日复怀亲故。遥与洛阳人，相逢梦中路。不堪明月里，更值清秋暮。倚棹对沧波，归心共谁语。,
岁日作,刘长卿,建寅回北斗，看历占春风。律变沧江外，年加白发中。春衣试稚子，寿酒劝衰翁。今日阳和发，荣枯岂不同。,
奉使至申州，伤经陷没,刘长卿,举目伤芜没，何年此战争。归人失旧里，老将守孤城。废戍山烟出，荒田野火行。独怜浉水上，时乱亦能清。,
旅次丹阳郡，遇康侍御宣慰召募，兼别岑单父,刘长卿,客心暮千里，回首烟花繁。楚水渡归梦，春江连故园。羁人怀上国，骄虏窥中原。胡马暂为害，汉臣多负恩。羽书昼夜飞，海内风尘昏。双鬓日已白，孤舟心且论。绣衣从此来，汗马宣王言。忧愤激忠勇，悲欢动黎元。南徐争赴难，发卒如云屯。倚剑看太白，洗兵临海门。故人亦沧洲，少别堪伤魂。积翠下京口，归潮落山根。如何天外帆，又此波上尊。空使忆君处，莺声催泪痕。,
夜宴洛阳程九主簿宅，送杨三山人往天台寻智,刘长卿,东林问逋客，何处栖幽偏。满腹万馀卷，息机三十年。志图良已久，鬓发空苍然。调啸寄疏旷，形骸如弃捐。本家关西族，别业嵩阳田。云卧能独往，山栖幸周旋。垂竿不在鱼，卖药不为钱。藜杖闲倚壁，松花常醉眠。顷辞青溪隐，来访赤县仙。南亩自甘贱，中朝唯爱贤。仍空世谛法，远结天台缘。魏阙从此去，沧洲知所便。主人琼枝秀，宠别瑶华篇。落日扫尘榻，春风吹客船。此行颇自适，物外谁能牵。弄棹白蘋里，挂帆飞鸟边。落潮见孤屿，彻底观澄涟。雁过湖上月，猿声峰际天。群峰趋海峤，千里黛相连。遥倚赤城上，曈曈初日圆。昔闻智公隐，此地常安禅。千载已如梦，一灯今尚传。云龛闭遗影，石窟无人烟。古寺暗乔木，春崖鸣细泉。流尘既寂寞，缅想增婵娟。山鸟怨庭树，门人思步莲。夷犹怀永路，怅望临清川。渔人来梦里，沙鸥飞眼前。独游岂易惬，群动多相缠。羡尔五湖夜，往来闲扣舷。,
淮上送梁二，恩命追赴上都,刘长卿,贾生年最少，儒行汉庭闻。拜手卷黄纸，回身谢白云。故关无去客，春草独随君。淼淼长淮水，东西自此分。,
送子婿崔真父归长城,刘长卿,送君卮酒不成欢，幼女辞家事伯鸾。桃叶宜人诚可咏，柳花如雪若为看。心怜稚齿鸣环去，身愧衰颜对玉难。惆怅暮帆何处落，青山无限水漫漫。,
见故人李均所借古镜，恨其未获归府，斯人已,刘长卿,故人留镜无归处，今日怀君试暂窥。岁久岂堪尘自入，夜长应待月相随。空怜琼树曾临匣，犹见菱花独映池。所恨平生还不早，如今始挂陇头枝。,
西陵寄一上人,刘长卿,东山访道成开士，南渡隋阳作本师。了义惠心能善诱，吴风越俗罢淫祠。室中时见天人命，物外长悬海岳期。多谢清言异玄度，悬河高论有谁持。,
送史九赴任宁陵，兼呈单父史八时监察五兄初,刘长卿,趋府弟联兄，看君此去荣。春随千里道，河带万家城。绣服棠花映，青袍草色迎。梁园修竹在，持赠结交情。,
弄白鸥歌,刘长卿,泛泛江上鸥，毛衣皓如雪。朝飞潇湘水，夜宿洞庭月。归客正夷犹，爱此沧江闲白鸥。,
龙门八咏·石楼,刘长卿,隐隐见花阁，隔河映青林。水田秋雁下，山寺夜钟深。寂寞群动息，风泉清道心。,
龙门八咏·下山,刘长卿,谁识往来意，孤云长自闲。风寒未渡水，日暮更看山。木落众峰出，龙宫苍翠间。,
春草宫怀古,刘长卿,君王不可见，芳草旧宫春。犹带罗裙色，青青向楚人。,
江中对月,刘长卿,空洲夕烟敛，望月秋江里。历历沙上人，月中孤渡水。,
初至洞庭，怀灞陵别业,刘长卿,长安邈千里，日夕怀双阙。已是洞庭人，犹看灞陵月。谁堪去乡意，亲戚想天末。昨夜梦中归，烟波觉来阔。江皋见芳草，孤客心欲绝。岂讶青春来，但伤经时别。长天不可望，鸟与浮云没。,
夏口送长宁杨明府归荆南，因寄幕府诸公,刘长卿,关西杨太尉，千载德犹闻。白日俱终老，清风独至君。身承远祖遗，才出众人群。举世贪荆玉，全家恋楚云。向烟帆杳杳，临水叶纷纷。草覆昭丘绿，江从夏口分。高名光盛府，异姓宠殊勋。百越今无事，南征欲罢军。,
湖南使还，留辞辛大夫,刘长卿,王师劳近甸，兵食仰诸侯。天子无南顾，元勋在上游。大才生间气，盛业拯横流。风景随摇笔，山川入运筹。羽觞交饯席，旄节对归舟。莺识春深恨，猿知日去愁。别离花寂寂，南北水悠悠。唯有家兼国，终身共所忧。,
上湖田馆南楼忆朱宴,刘长卿,漂泊日复日，洞庭今更秋。白云如有意，万里望孤舟。何事爱成别，空令登此楼。天光映波动，月影随江流。鹤唳静寒渚，猿啼深夜洲。归期诚已促，清景仍相留。顷者慕独往，尔来悲远游。风波自此去，桂水空离忧。,
登东海龙兴寺高顶望海，简演公,刘长卿,朐山压海口，永望开禅宫。元气远相合，太阳生其中。豁然万里馀，独为百川雄。白波走雷电，黑雾藏鱼龙。变化非一状，晴明分众容。烟开秦帝桥，隐隐横残虹。蓬岛如在眼，羽人那可逢。偶闻真僧言，甚与静者同。幽意颇相惬，赏心殊未穷。花间午时梵，云外春山钟。谁念遽成别，自怜归所从。他时相忆处，惆怅西南峰。,
酬郭夏人日长沙感怀见赠,刘长卿,旧俗欢犹在，怜君恨独深。新年向国泪，今日倚门心。岁去随湘水，春生近桂林。流莺且莫弄，江畔正行吟。,
赴巴南书情寄故人,刘长卿,南过三湘去，巴人此路偏。谪居秋瘴里，归处夕阳边。直道天何在，愁容镜亦怜。裁书欲谁诉，无泪可潸然。,
送度支留后若侍御之歙州，便赴信州省觐,刘长卿,国用忧钱谷，朝推此任难。即山榆荚变，降雨稻花残。林响朝登岭，江喧夜过滩。遥知骢马色，应待倚门看。,
馀干夜宴奉饯前苏州韦使君新除婺州作,刘长卿,复拜东阳郡，遥驰北阙心。行春五马急，向夜一猿深。山过康郎近，星看婺女临。幸容栖托分，犹恋旧棠阴。,
闻奉迎皇太后使沈判官至，因有此作,刘长卿,长乐宫人扫落花，君王正候五云车。万方臣妾同瞻望，疑在曾城阿母家。,
送刘萱之道州谒崔大夫,刘长卿,沅水悠悠湘水春，临歧南望一沾巾。信陵门下三千客，君到长沙见几人。,
经漂母墓,刘长卿,昔贤怀一饭，兹事已千秋。古墓樵人识，前朝楚水流。渚蘋行客荐，山木杜鹃愁。春草茫茫绿，王孙旧此游。,
琴曲歌辞·湘妃,刘长卿,帝子不可见，秋风来暮思。婵娟湘江月，千载空蛾眉。,
罪所留系，每夜闻长洲军笛声,刘长卿,白日浮云闭不开，黄沙谁问冶长猜。只怜横笛关山月，知处愁人夜夜来。,
晚春归山居，题窗前竹（一作钱起：暮春归故,刘长卿,溪上残春黄鸟稀，辛夷花尽杏花飞。始怜幽竹山窗下，不改清阴待我归。第一百五十一卷,
岁日见新历，因寄都官裴郎中,刘长卿,青阳振蛰初颁历，白首衔冤欲问天。绛老更能经几岁，贾生何事又三年。愁占蓍草终难决，病对椒花倍自怜。若道平分四时气，南枝为底发春偏。,
送袁明府之任,刘长卿,既有亲人术，还逢试吏年。蓬蒿千里闭，村树几家全。雪覆淮南道，春生颍谷烟。何时当莅政，相府待闻天。,
新安送陆澧归江阴,刘长卿,新安路，人来去。早潮复晚潮，明日知何处。潮水无情亦解归，自怜长在新安住。,
和中丞出使恩命过终南别业,刘长卿,不过林园久，多因宠遇偏。故山长寂寂，春草过年年。花待朝衣间，云迎驿骑连。松萝深旧閤，樵木散闲田。拜阙贪摇佩，看琴懒更弦。君恩催早入，已梦傅岩边。,
龙门八咏·福公塔,刘长卿,寂寞对伊水，经行长未还。东流自朝暮，千载空云山。谁见白鸥鸟，无心洲渚间。,
龙门八咏·远公龛,刘长卿,松路向精舍，花龛归老僧。闲云随锡杖，落日低金绳。入夜翠微里，千峰明一灯。,
秦系顷以家事获谤，因出旧山，每荷观察崔公,刘长卿,初迷武陵路，复出孟尝门。回首江南岸，青山与旧恩。,
正朝览镜作,刘长卿,憔悴逢新岁，茅扉见旧春。朝来明镜里，不忍白头人。,
过白鹤观寻岑秀才不遇,刘长卿,不知方外客，何事锁空房。应向桃源里，教他唤阮郎。,
游南园，偶见在阴墙下葵，因以成咏,刘长卿,此地常无日，青青独在阴。太阳偏不及，非是未倾心。,
入百丈涧见桃花晚开,刘长卿,百丈深涧里，过时花欲妍。应缘地势下，遂使春风偏。,
茱萸湾北答崔载华问,刘长卿,荒凉野店绝，迢递人烟远。苍苍古木中，多是隋家苑。,
赴楚州次自田途中阻浅，问张南史,刘长卿,楚城今近远，积霭寒塘暮。水浅舟且迟，淮潮至何处。,
江中晚钓，寄荆南一二相识,刘长卿,楚郭微雨收，荆门遥在目。漾舟水云里，日暮春江绿。霁华静洲渚，暝色连松竹。月出波上时，人归渡头宿。一身已无累，万事更何欲。渔父自夷犹，白鸥不羁束。既怜沧浪水，复爱沧浪曲。不见眼中人，相思心断续。,
使回次杨柳过元八所居,刘长卿,君家杨柳渡，来往落帆过。绿竹经寒在，青山欲暮多。薜萝诚可恋，婚嫁复如何。无奈闲门外，渔翁夜夜歌。,
登思禅寺上方题修竹茂松,刘长卿,上方幽且暮，台殿隐蒙笼。远磬秋山里，清猿古木中。众溪连竹路，诸岭共松风。傥许栖林下，甘成白首翁。,
恩敕重推使牒追赴苏州，次前溪馆作,刘长卿,渐入云峰里，愁看驿路闲。乱鸦投落日，疲马向空山。且喜怜非罪，何心恋末班。天南一万里，谁料得生还。,
送李挚赴延陵令,刘长卿,清风季子邑，想见下车时。向水弹琴静，看山采菊迟。明君加印绶，廉使托茕嫠。旦暮华阳洞，云峰若有期。,
奉送裴员外赴上都,刘长卿,彤襜江上远，万里诏书催。独过浔阳去，空怜潮信回。离心秋草绿，挥手暮帆开。想见秦城路，人看五马来。,
发越州赴润州使院，留别鲍侍御,刘长卿,对水看山别离，孤舟日暮行迟。江南江北春草，独向金陵去时。,
寄许尊师,刘长卿,独上云梯入翠微，蒙蒙烟雪映岩扉。世人知在中峰里，遥礼青山恨不归。,
晚次苦竹馆，却忆干越旧游,刘长卿,匹马风尘色，千峰旦暮时。遥看落日尽，独向远山迟。故驿花临道，荒村竹映篱。谁怜却回首，步步恋南枝。,
酬灵彻公相招,刘长卿,石涧泉声久不闻，独临长路雪纷纷。如今渐欲生黄发，愿脱头冠与白云。,
赠崔九载华,刘长卿,怜君一见一悲歌，岁岁无如老去何。白屋渐看秋草没，青云莫道故人多。,
同崔载华赠日本聘使,刘长卿,怜君异域朝周远，积水连天何处通。遥指来从初日外，始知更有扶桑东。,
送秦侍御外甥张篆之福州谒鲍大夫，秦侍御与,刘长卿,万里闽中去渺然，孤舟水上入寒烟。辕门拜首儒衣弊，貌似牢之岂不怜。,
奉使鄂渚至乌江道中作,刘长卿,沧洲不复恋鱼竿，白发那堪戴铁冠。客路向南何处是，芦花千里雪漫漫。,
春日宴魏万成湘水亭,刘长卿,何年家住此江滨，几度门前北渚春。白发乱生相顾老，黄莺自语岂知人。,
洞庭驿逢郴州使还，寄李汤司马,刘长卿,洞庭秋水阔，南望过衡峰。远客潇湘里，归人何处逢。孤云飞不定，落叶去无踪。莫使沧浪叟，长歌笑尔容。,
使还，七里濑上逢薛承规赴江西贬官,刘长卿,迁客归人醉晚寒，孤舟暂泊子陵滩。怜君更去三千里，落日青山江上看。,
饯王相公出牧括州,刘长卿,缙云讵比长沙远，出牧犹承明主恩。城对寒山开画戟，路飞秋叶转朱轓。江潮淼淼连天望，旌旆悠悠上岭翻。萧索庭槐空闭閤，旧人谁到翟公门。,
酬屈突陕,刘长卿,落叶纷纷满四邻，萧条环堵绝风尘。乡看秋草归无路，家对寒江病且贫。藜杖懒迎征骑客，菊花能醉去官人。怜君计画谁知者，但见蓬蒿空没身。,
喜朱拾遗承恩拜命赴任上都,刘长卿,诏书征拜脱荷裳，身去东山闭草堂。阊阖九天通奏籍，华亭一鹤在朝行。沧洲离别风烟远，青琐幽深漏刻长。今日却回垂钓处，海鸥相见已高翔。,
送孙莹京监擢第归蜀觐省,刘长卿,适贺一枝新，旋惊万里分。礼闱称独步，太学许能文。征马望春草，行人看暮云。遥知倚门处，江树正氛氲。,
湘中纪行十首·浮石濑,刘长卿,秋月照潇湘，月明闻荡桨。石横晚濑急，水落寒沙广。众岭猿啸重，空江人语响。清晖朝复暮，如待扁舟赏。,
湘中忆归,刘长卿,终日空理棹，经年犹别家。顷来行已远，弥觉天无涯。白云意自深，沧海梦难隔。迢递万里帆，飘飖一行客。独怜西江外，远寄风波里。平湖流楚天，孤雁渡湘水。湘流澹澹空愁予，猿啼啾啾满南楚。扁舟泊处闻此声，江客相看泪如雨。,
自鄱阳还，道中寄褚征君,刘长卿,南风日夜起，万里孤帆漾。元气连洞庭，夕阳落波上。故人烟水隔，复此遥相望。江信久寂寥，楚云独惆怅。爱君清川口，弄月时棹唱。白首无子孙，一生自疏旷。,
送裴使君赴荆南充行军司马,刘长卿,盛府南门寄，前程积水中。月明临夏口，山晚望巴东。故节辞江郡，寒笳发渚宫。汉川风景好，遥羡逐羊公。,
和州留别穆郎中,刘长卿,播迁悲远道，摇落感衰容。今日犹多难，何年更此逢。世交黄叶散，乡路白云重。明发看烟树，唯闻江北钟。,
酬秦系,刘长卿,鹤书犹未至，那出白云来。旧路经年别，寒潮每日回。家空归海燕，人老发江梅。最忆门前柳，闲居手自栽。,
哭魏兼遂,刘长卿,古今俱此去，修短竟谁分。樽酒空如在，弦琴肯重闻。一门同逝水，万事共浮云。旧馆何人宅，空山远客坟。艰危贫且共，少小秀而文。独行依穷巷，全身出乱军。岁时长寂寞，烟月自氛氲。垄树随人古，山门对日曛。泛舟悲向子，留剑赠徐君。来去云阳路，伤心江水濆。,
谪官后却归故村，将过虎丘，怅然有作,刘长卿,万事依然在，无如岁月何。邑人怜白发，庭树长新柯。故老相逢少，同官不见多。唯馀旧山路，惆怅枉帆过。,
陪王明府泛舟,刘长卿,花县弹琴暇，樵风载酒时。山含秋色近，鸟度夕阳迟。出没凫成浪，蒙笼竹亚枝。云峰逐人意，来去解相随。,
会赦后酬主簿所问,刘长卿,江南海北长相忆，浅水深山独掩扉。重见太平身已老，桃源久住不能归。,
新息道中作,刘长卿,萧条独向汝南行，客路多逢汉骑营。古木苍苍离乱后，几家同住一孤城。,
重送道标上人,刘长卿,衡阳千里去人稀，遥逐孤云入翠微。春草青青新覆地，深山无路若为归。,
送梁郎中赴吉州,刘长卿,遥想庐陵郡，还听叔度歌。旧官移上象，新令布中和。看竹经霜少，闻猿带雨多。但愁征拜日，无奈借留何。,
送蔡侍御赴上都,刘长卿,迟迟立驷马，久客恋潇湘。明日谁同路，新年独到乡。孤烟向驿远，积雪去关长。秦地看春色，南枝不可忘。,
陪辛大夫西亭宴观妓,刘长卿,歌舞怜迟日，旄麾映早春。莺窥陇西将，花对洛阳人。醉罢知何事，恩深忘此身。任他行雨去，归路裛香尘。,
送台州李使君，兼寄题国清寺,刘长卿,露冕新承明主恩，山城别是武陵源。花间五马时行县，山外千峰常在门。晴江洲渚带春草，古寺杉松深暮猿。知到应真飞锡处，因君一想已忘言。,
送马秀才落第归江南,刘长卿,南客怀归乡梦频，东门怅别柳条新。殷勤斗酒城阴暮，荡漾孤舟楚水春。湘竹旧斑思帝子，江蓠初绿怨骚人。怜君此去未得意，陌上愁看泪满巾。,
送崔处士先适越,刘长卿,山阴好云物，此去又春风。越鸟闻花里，曹娥想镜中。小江潮易满，万井水皆通。徒羡扁舟客，微官事不同。,
酬李郎中夜登苏州城楼见寄,刘长卿,辛勤万里道，萧索九秋残。日照闽中夜，天凝海上寒。客程无地远，主意在人安。遥寄登楼作，空知行路难。,
疲兵篇,刘长卿,骄虏乘秋下蓟门，阴山日夕烟尘昏。三军疲马力已尽，百战残兵功未论。阵云泱漭屯塞北，羽书纷纷来不息。孤城望处增断肠，折剑看时可沾臆。元戎日夕且歌舞，不念关山久辛苦。自矜倚剑气凌云，却笑闻笳泪如雨。万里飘飖空此身，十年征战老胡尘。赤心报国无片赏，白首还家有几人。朔风萧萧动枯草，旌旗猎猎榆关道。汉月何曾照客心，胡笳只解催人老。军前仍欲破重围，闺里犹应愁未归。小妇十年啼夜织，行人九月忆寒衣。饮马滹河晚更清，行吹羌笛远归营。只恨汉家多苦战，徒遗金镞满长城。,
戏赠干越尼子歌,刘长卿,鄱阳女子年十五，家本秦人今在楚。厌向春江空浣沙，龙宫落发披袈裟。五年持戒长一食，至今犹自颜如花。亭亭独立青莲下，忍草禅枝绕精舍。自用黄金买地居，能嫌碧玉随人嫁。北客相逢疑姓秦，铅花抛却仍青春。一花一竹如有意，不语不笑能留人。黄鹂欲栖白日暮，天香未散经行处。却对香炉闲诵经，春泉漱玉寒泠泠。云房寂寂夜钟后，吴音清切令人听。人听吴音歌一曲，杳然如在诸天宿。谁堪世事更相牵，惆怅回船江水渌。,
游四窗,刘长卿,四明山绝奇，自古说登陆。苍崖倚天立，覆石如覆屋。玲珑开户牖，落落明四目。箕星分南野，有斗挂檐北。日月居东西，朝昏互出没。我来游其间，寄傲巾半幅。白云本无心，悠然伴幽独。对此脱尘鞅，顿忘荣与辱。长笑天地宽，仙风吹佩玉。,
春望寄王涔阳,刘长卿,清明别后雨晴时，极浦空颦一望眉。湖畔春山烟点点，云中远树墨离离。依微水戍闻钲鼓，掩映沙村见酒旗。风暖草长愁自醉，行吟无处寄相思。,
晚泊湘江怀故人,刘长卿,天涯片云去，遥指帝乡忆。惆怅增暮情，潇湘复秋色。扁舟宿何处，落日羡归翼。万里无故人，江鸥不相识。,
题独孤使君湖上林亭,刘长卿,出树倚朱阑，吹铙引上官。老农持锸拜，时稼卷帘看。水对登龙净，山当建隼寒。夕阳湖草动，秋色渚田宽。渤海人无事，荆州客独安。谢公何足比，来往石门难。,
送张十八归桐庐,刘长卿,归人乘野艇，带月过江村。正落寒潮水，相随夜到门。,
题灵祐上人法华院木兰花（其树岭南，移植此,刘长卿,庭种南中树，年华几度新。已依初地长，独发旧园春。映日成华盖，摇风散锦茵。色空荣落处，香醉往来人。菡萏千灯遍，芳菲一雨均。高柯倘为楫，渡海有良因。,
题萧郎中开元寺新构幽寂亭,刘长卿,康乐爱山水，赏心千载同。结茅依翠微，伐木开蒙笼。孤峰倚青霄，一径去不穷。候客石苔上，礼僧云树中。旷然见沧洲，自远来清风。五马留谷口，双旌薄烟虹。沉沉众香积，眇眇诸天空。独往应未遂，苍生思谢公。,
同姜濬题裴式微馀干东斋,刘长卿,世事终成梦，生涯欲半过。白云心已矣，沧海意如何。藜杖全吾道，榴花养太和。春风骑马醉，江月钓鱼歌。散帙看虫蠹，开门见雀罗。远山终日在，芳草傍人多。吏体庄生傲，方言楚俗讹。屈平君莫吊，肠断洞庭波。,
赠元容州,刘长卿,拥旌临合浦，上印卧长沙。海徼长无戍，湘山独种畬。政传通岁贡，才惜过年华。万里依孤剑，千峰寄一家。累征期旦暮，未起恋烟霞。避世歌芝草，休官醉菊花。旧游如梦里，此别是天涯。何事沧波上，漂漂逐海槎。,
晚次湖口有怀,刘长卿,霭然空水合，目极平江暮。南望天无涯，孤帆落何处。顷为衡湘客，颇见湖山趣。朝气和楚云，夕阳映江树。帝乡劳想望，万里心来去。白发生扁舟，沧波满归路。秋风今已至，日夜雁南度。木叶辞洞庭，纷纷落无数。,
陪元侍御游支硎山寺,刘长卿,支公去已久，寂寞龙华会。古木闭空山，苍然暮相对。林峦非一状，水石有馀态。密竹藏晦明，群峰争向背。峰峰带落日，步步入青霭。香气空翠中，猿声暮云外。留连南台客，想像西方内。因逐溪水还，观心两无碍。,
却赴南邑留别苏台知己,刘长卿,又过梅岭上，岁岁此枝寒。落日孤舟去，青山万里看。猿声湘水静，草色洞庭宽。已料生涯事，唯应把钓竿。,
寻张逸人山居,刘长卿,危石才通鸟道，空山更有人家。桃源定在深处，涧水浮来落花。,
送严侍御充东畿观察判官,刘长卿,洛阳征战后，君去问凋残。云月临南至，风霜向北寒。故园经乱久，古木隔林看。谁访江城客，年年守一官。,
送李二十四移家之江州,刘长卿,烟尘犹满目，歧路易沾衣。逋客多南渡，征鸿自北飞。九江春草绿，千里暮潮归。别后难相访，全家隐钓矶。,
奉送卢员外之饶州,刘长卿,天书万里至，旌旆上江飞。日向鄱阳近，应看吴岫微。暮帆何处落，潮水背人归。风土无劳问，南枝黄叶稀。,
送建州陆使君,刘长卿,汉庭初拜建安侯，天子临轩寄所忧。从此向南无限路，双旌已去水悠悠。,
过郑山人所居,刘长卿,寂寂孤莺啼杏园，寥寥一犬吠桃源。落花芳草无寻处，万壑千峰独闭门。·220·,
将赴南巴，至馀干别李十二,刘长卿,江上花催问礼人，鄱阳莺报越乡春。谁怜此别悲欢异，万里青山送逐臣。,
使还至菱陂驿渡浉水作,刘长卿,清川已再涉，疲马共西还。何事行人倦，终年流水闲。孤烟飞广泽，一鸟向空山。愁入云峰里，苍苍闭古关。,
送卢侍御赴河北,刘长卿,谪居为别倍伤情，何事从戎独远行。千里按图收故地，三军罢战及春耕。江天渺渺鸿初去，漳水悠悠草欲生。莫学仲连逃海上，田单空愧取聊城。,
送陆澧仓曹西上,刘长卿,长安此去欲何依，先达谁当荐陆机。日下凤翔双阙迥，雪中人去二陵稀。舟从故里难移棹，家住寒塘独掩扉。临水自伤流落久，赠君空有泪沾衣。,
送柳使君赴袁州,刘长卿,宜阳出守新恩至，京口因家始愿违。五柳闭门高士去，三苗按节远人归。月明江路闻猿断，花暗山城见吏稀。惟有郡斋窗里岫，朝朝空对谢玄晖。,
题灵祐和尚故居,刘长卿,叹逝翻悲有此身，禅房寂寞见流尘。多时行径空秋草，几日浮生哭故人。风竹自吟遥入磬，雨花随泪共沾巾。残经窗下依然在，忆得山中问许询。,
寻龙井杨老,刘长卿,柴门草舍绝风尘，空谷耕田学子真。泉咽恐劳经陇底，山深不觉有秦人。手栽松树苍苍老，身卧桃园寂寂春。唯有胡麻当鸡黍，白云来往未嫌贫。,
观校猎，上淮西相公,刘长卿,龙骧校猎邵陵东，野火初烧楚泽空。师事黄公千战后，身骑白马万人中。笳随晚吹吟边草，箭没寒云落塞鸿。三十拥旄谁不羡，周郎少小立奇功。,
自江西归至旧任官舍，赠袁赞府（时经刘展平,刘长卿,却见同官喜复悲，此生何幸有归期。空庭客至逢摇落，,
送李七之笮水谒张相公,刘长卿,惆怅青春晚，殷勤浊酒垆。后时长剑涩，斜日片帆孤。东阁邀才子，南昌老腐儒。梁园旧相识，谁忆卧江湖。,
送张七判官还京觐省,刘长卿,春兰方可采，此去叶初齐。函谷莺声里，秦山马首西。庭闱新柏署，门馆旧桃蹊。春色长安道，相随入禁闺。,
重过宣峰寺山房，寄灵一上人,刘长卿,西陵潮信满，岛屿入中流。越客依风水，相思南渡头。寒光生极浦，暮雪映沧洲。何事扬帆去，空惊海上鸥。,
送崔使君赴寿州,刘长卿,列郡专城分国忧，彤幨皂盖古诸侯。仲华遇主年犹少，公瑾论功位已酬。草色青青迎建隼，蝉声处处杂鸣驺。千里相思如可见，淮南木叶正惊秋。,
湘中纪行十首·横龙渡,刘长卿,空传古岸下，曾见蛟龙去。秋水晚沈沈，犹疑在深处。乱声沙上石，倒影云中树。独见一扁舟，樵人往来渡。,
杂咏八首上礼部李侍郎·春镜,刘长卿,宝镜凌曙开，含虚净如水。独悬秦台上，万象清光里。岂虑高鉴偏，但防流尘委。不知娉婷色，回照今何似。,
留辞,刘长卿,南楚迢迢通汉口，西江淼淼去扬州。春风已遣归心促，纵复芳菲不可留。第一百五十二卷,
毗陵送邹结先赴河南充判官,刘长卿,王事相逢少，云山奈别何。芳年临水怨，瓜步上潮过。客路方经楚，乡心共渡河。凋残春草在，离乱故城多。罢战逢时泰，轻徭伫俗和。东西此分手，惆怅恨烟波。,
寄龙山道士许法棱,刘长卿,悠悠白云里，独住青山客。林下昼焚香，桂花同寂寂。,
初到碧涧招明契上人,刘长卿,渐老知身累，初寒曝背眠。白云留永日，黄叶减馀年。猿护窗前树，泉浇谷后田。沃洲能共隐，不用道林钱。,
严子濑东送马处直归苏,刘长卿,望君舟已远，落日潮未退。目送沧海帆，人行白云外。江中远回首，波上生微霭。秋色姑苏台，寒流子陵濑。相送苦易散，动别知难会。从此日相思，空令减衣带。,
酬张夏,刘长卿,几岁依穷海，颓年惜故阴。剑寒空有气，松老欲无心。玩雪劳相访，看山正独吟。孤舟且莫去，前路水云深。,
南楚怀古,刘长卿,南国久芜没，我来空郁陶。君看章华宫，处处生蓬蒿。但见陵与谷，岂知贤与豪。精魂托古木，宝剑捐江皋。倚棹下晴景，回舟随晚涛。碧云暮寥落，湖上秋天高。往事那堪问，此心徒自劳。独馀湘水上，千载闻离骚。,
送方外上人之常州依萧使君,刘长卿,宰臣思得度，鸥鸟恋为群。远客回飞锡，空山卧白云。夕阳孤艇去，秋水两溪分。归共临川史，同翻贝叶文。,唐诗三百首
北归次秋浦界清溪馆,刘长卿,万里猿啼断，孤村客暂依。雁过彭蠡暮，人向宛陵稀。旧路青山在，馀生白首归。渐知行近北，不见鹧鸪飞。,
送郑司直归上都,刘长卿,岁岁逢离别，蹉跎江海滨。宦游成楚老，乡思逐秦人。马首归何日，莺啼又一春。因君报情旧，闲慢欲垂纶。,
送灵澈上人归嵩阳兰若,刘长卿,南地随缘久，东林几岁空。暮山门独掩，春草路难通。作梵连松韵，焚香入桂丛。唯将旧瓶钵，却寄白云中。,
和灵一上人新泉,刘长卿,东林一泉出，复与远公期。石浅寒流处，山空夜落时。梦闲闻细响，虑澹对清漪。动静皆无意，唯应达者知。,
送侯御赴黔中充判官,刘长卿,不识黔中路，今看遣使臣。猿啼万里客，鸟似五湖人。地远官无法，山深俗岂淳。须令荒徼外，亦解惧埋轮。,
送崔升归上都,刘长卿,旧寺寻遗绪，归心逐去尘。早莺何处客，古木几家人。白发经多难，沧洲欲暮春。临期数行泪，为尔一沾巾。,
过李将军南郑林园观妓,刘长卿,郊原风日好，百舌弄何频。小妇秦家女，将军天上人。鸦归长郭暮，草映大堤春。客散垂杨下，通桥车马尘。,
送王端公入奏上都,刘长卿,旧国无家访，临歧亦羡归。途经百战后，客过二陵稀。秋草通征骑，寒城背落晖。行当蒙顾问，吴楚岁频饥。,
送营田判官郑侍御赴上都,刘长卿,上国三千里，西还及岁芳。故山经乱在，春日送归长。晓奏趋双阙，秋成报万箱。幸论开济力，已实海陵仓。,
寻盛禅师兰若,刘长卿,秋草黄花覆古阡，隔林何处起人烟。山僧独在山中老，唯有寒松见少年。,
寄别朱拾遗,刘长卿,天书远召沧浪客，几度临歧病未能。江海茫茫春欲遍，行人一骑发金陵。,
集梁耿开元寺所居院,刘长卿,到君幽卧处，为我扫莓苔。花雨晴天落，松风终日来。路经深竹过，门向远山开。岂得长高枕，中朝正用才。,
使回赴苏州道中作,刘长卿,春风何事远相催，路尽天涯始却回。万里无人空楚水，孤帆送客到鱼台。,
青溪口送人归岳州,刘长卿,洞庭何处雁南飞，江菼苍苍客去稀。帆带夕阳千里没，天连秋水一人归。黄花浥露开沙岸，白鸟衔鱼上钓矶。歧路相逢无可赠，老年空有泪沾衣。,
送灵澈上人还越中,刘长卿,禅客无心杖锡还，沃洲深处草堂闲。身随敝屦经残雪，手绽寒衣入旧山。独向青溪依树下，空留白日在人间。那堪别后长相忆，云木苍苍但闭关。,
送李侍御贬鄱阳,刘长卿,回车仍昨日，谪去已秋风。干越知何处，云山只向东。暮天江色里，田鹤稻花中。却见鄱阳吏，犹应旧马骢。,
罪所留系寄张十四,刘长卿,不见君来久，冤深意未传。冶长空得罪，夷甫岂言钱。直道天何在，愁容镜亦怜。因书欲自诉，无泪可潸然。,
狱中见壁画佛,刘长卿,不谓衔冤处，而能窥大悲。独栖丛棘下，还见雨花时。地狭青莲小，城高白日迟。幸亲方便力，犹畏毒龙欺。,
卧病喜田九见寄,刘长卿,卧来能几日，春事已依然。不解谢公意，翻令静者便。庭阴残旧雪，柳色带新年。寂寞深村里，唯君相访偏。,
云门寺访灵一上人,刘长卿,所思劳日夕，惆怅去西东。禅客知何在，春山到处同。独行残雪里，相见白云中。请近东林寺，穷年事远公。,
送韩司直,刘长卿,游吴还入越，来往任风波。复送王孙去，其如春草何。岸明残雪在，潮满夕阳多。季子杨柳庙，停舟试一过。,
赠普门上人,刘长卿,支公身欲老，长在沃洲多。惠力堪传教，禅心久伏魔。山云随坐夏，江草伴头陀。借问回心后，贤愚去几何。,
过包尊师山院,刘长卿,卖药曾相识，吹箫此复闻。杏花谁是主，桂树独留君。漱玉临丹井，围棋访白云。道经今为写，不虑惜鹅群。,
龙门八咏·水东渡,刘长卿,山叶傍崖赤，千峰秋色多。夜泉发清响，寒渚生微波。稍见沙上月，归人争渡河。,
送从弟贬袁州（一作皇甫冉诗，题作送从弟豫,刘长卿,何事成迁客，思归不见乡。游吴经万里，吊屈向三湘。水与荆巫接，山通鄢郢长。名羞黄绶系，身是白眉郎。独结南枝恨，应思北雁行。忧来沽楚酒，老鬓莫凝霜。,
龙门八咏·水西渡,刘长卿,伊水摇镜光，纤鳞如不隔。千龛道傍古，一鸟沙上白。何事还山云，能留向城客。,
龙门八咏·渡水,刘长卿,日暮下山来，千山暮钟发。不知波上棹，还弄山中月。伊水连白云，东南远明灭。,
时平后春日思归,刘长卿,一尉何曾及布衣，时平却忆卧柴扉。故园柳色催南客，春水桃花待北归。,
送陶十赴杭州摄掾,刘长卿,莫叹江城一掾卑，沧洲未是阻心期。浙中山色千万状，门外潮声朝暮时。,
昭阳曲,刘长卿,昨夜承恩宿未央，罗衣犹带御衣香。芙蓉帐小云屏暗，杨柳风多水殿凉。,
东湖送朱逸人归,刘长卿,山色湖光并在东，扁舟归去有樵风。莫道野人无外事，开田凿井白云中。,
送李穆归淮南,刘长卿,扬州春草新年绿，未去先愁去不归。淮水问君来早晚，老人偏畏过芳菲。,
戏题赠二小男,刘长卿,异乡流落频生子，几许悲欢并在身。欲并老容羞白发，每看儿戏忆青春。未知门户谁堪主，且免琴书别与人。何幸暮年方有后，举家相对却沾巾。,
和樊使君登润州城楼,刘长卿,山城迢递敞高楼，露冕吹铙居上头。春草连天随北望，夕阳浮水共东流。江田漠漠全吴地，野树苍苍故蒋州。王粲尚为南郡客，别来何处更销忧。,
送薛承矩秩满北游,刘长卿,匹马向何处，北游殊未还。寒云带飞雪，日暮雁门关。一路傍汾水，数州看晋山。知君喜初服，只爱此身闲。,
送许拾遗还京,刘长卿,万里辞三殿，金陵到旧居。文星出西掖，卿月在南徐。故里惊朝服，高堂捧诏书。暂容乘驷马，谁许恋鲈鱼。,
齐一和尚影堂,刘长卿,一公住世忘世纷，暂来复去谁能分。身寄虚空如过客，心将生灭是浮云。萧散浮云往不还，凄凉遗教殁仍传。旧地愁看双树在，空堂只是一灯悬。一灯长照恒河沙，双树犹落诸天花。天花寂寂香深殿，苔藓苍苍閟虚院。昔余精念访禅扉，常接微言清道机。今来寂寞无所得，唯共门人泪满衣。,
同诸公登楼,刘长卿,秋草行将暮，登楼客思惊。千家同霁色，一雁报寒声。北望无乡信，东游滞客行。今君佩铜墨，还有越乡情。,
赠秦系征君,刘长卿,群公谁让位，五柳独知贫。惆怅青山路，烟霞老此人。,
赠微上人,刘长卿,禅门来往翠微间，万里千峰在剡山。何时共到天台里，身与浮云处处闲。,
送友人南游,刘长卿,不愁寻水远，自爱逐连山。虽在春风里，犹从芳草间。去程何用计，胜事且相关。旅逸同群鸟，悠悠往复还。,
送张判官罢使东归,刘长卿,白首辞知己，沧洲忆旧居。落潮回野艇，积雪卧官庐。范叔寒犹在，周王岁欲除。春山数亩地，归去带经鉏。,
长沙赠衡岳祝融峰般若禅师,刘长卿,般若公，般若公，负钵何时下祝融。归路却看飞鸟外，禅房空掩白云中。桂花寥寥闲自落，流水无心西复东。,
湘中纪行十首·洞山阳（一作洞阳山）,刘长卿,旧日仙成处，荒林客到稀。白云将犬去，芳草任人归。空谷无行径，深山少落晖。桃园几家住，谁为扫荆扉。,
湘中纪行十首·云母溪,刘长卿,云母映溪水，溪流知几春。深藏武陵客，时过洞庭人。白发惭皎镜，清光媚奫沦。寥寥古松下，岁晚挂头巾。,
送姨子弟往南郊,刘长卿,一展慰久阔，寸心仍未伸。别时两童稚，及此俱成人。那堪适会面，遽已悲分首。客路向楚云，河桥对衰柳。送君匹马别河桥，汝南山郭寒萧条。今我单车复西上，郎去灞陵转惆怅。何处共伤离别心，明月亭亭两乡望。,
湘中纪行十首·花石潭,刘长卿,江枫日摇落，转爱寒潭静。水色淡如空，山光复相映。人闲流更慢，鱼戏波难定。楚客往来多，偏知白鸥性。,
湘中纪行十首·石围峰（一作石菌山）,刘长卿,前山带秋色，独往秋江晚。叠嶂入云多，孤峰去人远。夤缘不可到，苍翠空在眼。渡口问渔家，桃源路深浅。,
山鸲鹆歌（一作韦应物诗）,刘长卿,山鸲鹆，长在此山吟古木。嘲哳相呼响空谷，哀鸣万变如成曲。江南逐臣悲放逐，倚树听之心断续。巴人峡里自闻猿，燕客水头空击筑。山鸲鹆，一生不及双黄鹄。朝去秋田啄残粟，暮入寒林啸群族。鸣相逐，啄残粟，食不足。青云杳杳无力飞，白露苍苍抱枝宿。不知何事守空山，万壑千峰自愁独。,
岳阳楼,刘长卿,行尽清溪日已蹉，云容山影两嵯峨。楼前归客怨秋梦，湖上美人疑夜歌。独坐高高风势急，平湖渺渺月明多。终期一艇载樵去，来往片帆愁白波。,
龙门八咏·阙口,刘长卿,秋山日摇落，秋水急波澜。独见鱼龙气，长令烟雨寒。谁穷造化力，空向两崖看。,
送丘为赴上都（一作送皇甫曾）,刘长卿,帝乡何处是，歧路空垂泣。楚思愁暮多，川程带潮急。潮归人不归，独向空塘立。,
送张起、崔载华之闽中,刘长卿,朝无寒士达，家在旧山贫。相送天涯里，怜君更远人。,
奉饯元侍郎加豫章采访兼赐章服（时初停节度,刘长卿,任重兼乌府，时平偃豹韬。澄清湘水变，分别楚山高。花对彤襜发，霜和白雪操。黄金装旧马，青草换新袍。岭暗猿啼月，江寒鹭映涛。豫章生宇下，无使翳蓬蒿。,
惠福寺与陈留诸官茶会（得西字）,刘长卿,到此机事遣，自嫌尘网迷。因知万法幻，尽与浮云齐。疏竹映高枕，空花随杖藜。香飘诸天外，日隐双林西。傲吏方见狎，真僧幸相携。能令归客意，不复还东溪。,
宿严维宅送包佶（一作皇甫冉诗）,刘长卿,江湖同避地，分首自依依。尽室今为客，惊秋空念归。岁储无别墅，寒服羡邻机。草色村桥晚，蝉声江树稀。夜深宜共醉，时难忍相违。何事随阳雁，汀洲忽背飞。,
送邵州判官往南（一作皇甫冉诗）,刘长卿,看君发原隰，驷牡志皇皇。始罢沧江令，还随粉署郎。海沂军未息，河兖岁仍荒。征税人全少，榛芜虏近亡。新知行宋远，相望隔淮长。早晚裁书寄，银钩伫八行。,
送子婿崔真甫、李穆往扬州四首,刘长卿,渡口发梅花，山中动泉脉。芜城春草生，君作扬州客。半逻莺满树，新年人独远。落花逐流水，共到茱萸湾。雁还空渚在，人去落潮翻。临水独挥手，残阳归掩门。狎鸟携稚子，钓鱼终老身。殷勤嘱归客，莫话桃源人。,
石梁湖有寄（一作怀陆兼）,刘长卿,故人千里道，沧波一年别。夜上明月楼，相思楚天阔。潇潇清秋暮，袅袅凉风发。湖色淡不流，沙鸥远还灭。烟波日已远，音问日已绝。岁晏空含情，江皋绿芳歇。,
月下呈章秀才（八元）,刘长卿,自古悲摇落，谁人奈此何。夜蛩偏傍枕，寒鸟数移柯。向老三年谪，当秋百感多。家贫惟好月，空愧子猷过。,
杪秋洞庭中，怀亡道士谢太虚,刘长卿,漂泊日复日，洞庭今更秋。青枫亦何意，此夜催人愁。惆怅客中月，徘徊江上楼。心知楚天远，目送沧波流。羽客久已殁，微言无处求。空馀白云在，容与随孤舟。千里杳难望，一身当独游。故园复何许，江海徒迟留。,
江州留别薛六、柳八二员外,刘长卿,江海相逢少，东南别处长。独行风袅袅，相去水茫茫。白首辞同舍，青山背故乡。离心与潮信，每日到浔阳。,
九日岳阳待黄遂、张涣,刘长卿,别君颇已久，离念与时积。楚水空浮烟，江楼望归客。徘徊正伫想，仿佛如暂觌。心目徒自亲，风波尚相隔。青林泊舟处，猿鸟愁孤驿。遥见郭外山，苍然雨中夕。季鹰久疏旷，叔度早畴昔。反棹来何迟，黄花候君摘。,
送崔载华、张起之闽中,刘长卿,不识闽中路，遥知别后心。猿声入岭切，鸟道问人深。旅食过夷落，方言会越音。西征开幕府，早晚用陈琳。,
寄会稽公徐侍郎（公时在王傅）,刘长卿,摇落淮南叶，秋风想越吟。邹枚入梁苑，逸少在山阴。老鹤无衰貌，寒松有本心。圣朝难税驾，惆怅白云深。,
湖上遇郑田,刘长卿,故人青云器，何意常窘迫。三十犹布衣，怜君头已白。谁言此相见，暂得话畴昔。旧业今已芜，还乡返为客。扁舟伊独往，斗酒君自适。沧洲不可涯，孤帆去无迹。杯中忽复醉，湖上生月魄。湛湛江色寒，濛濛水云夕。风波易迢递，千里如咫尺。回首人已遥，南看楚天隔。,
夏口送屈突司直使湖南,刘长卿,共悲来夏口，何事更南征。雾露行人少，潇湘春草生。莺啼何处梦，猿啸若为声。风月新年好，悠悠远客情。,
哭张员外继（公及夫人相次没于洪州）,刘长卿,恸哭钟陵下，东流与别离。二星来不返，双剑没相随。独继先贤传，谁刊有道碑。故园荒岘曲，旅榇寄天涯。白简曾连拜，沧洲每共思。抚孤怜齿稚，叹逝顾身衰。泉壤成终古，云山若在时。秋风邻笛发，寒日寝门悲。世难愁归路，家贫缓葬期。旧宾伤未散，夕临咽常迟。自此辞张邵，何由见戴逵。独闻山吏部，流涕访孤儿。,
秋杪江亭有作（一作秋杪干越亭）,刘长卿,寂寞江亭下，江枫秋气斑。世情何处澹，湘水向人闲。寒渚一孤雁，夕阳千万山。扁舟如落叶，此去未知还。,
长沙桓王墓下别李纾、张南史,刘长卿,长沙千载后，春草独萋萋。流水朝将暮，行人东复西。碑苔几字灭，山木万株齐。伫立伤今古，相看惜解携。,
送陆澧还吴中（一作李嘉祐诗）,刘长卿,瓜步寒潮送客，杨柳暮雨沾衣。故山南望何处，秋草连天独归。,
送李校书赴东浙幕府（校书工于翰墨）,刘长卿,方从大夫后，南去会稽行。淼淼沧江外，青青春草生。芸香辞乱事，梅吹听军声。应访王家宅，空怜江水平。,
家园瓜熟，是故萧相公所遗瓜种，凄然感旧，,刘长卿,事去人亡迹自留，黄花绿蒂不胜愁。谁能更向青门外，秋草茫茫觅故侯。,
送王司马秩满西归,刘长卿,汉主何时放逐臣，江边几度送归人。同官岁岁先辞满，唯有青山伴老身。,
送张栩扶侍之睦州（此公旧任建德令）,刘长卿,遥忆新安旧，扁舟复却还。浅深看水石，来往逐云山。入县馀花在，过门故柳闲。东征随子去，皆隐薜萝间。,
赠秦系,刘长卿,向风长啸戴纱巾，野鹤由来不可亲。明日东归变名姓，五湖烟水觅何人。,
奉送贺若郎中贼退后之杭州,刘长卿,江上初收战马尘，莺声柳色待行春。双旌谁道来何暮，万井如今有几人。,
瓜洲驿重送梁郎中赴吉州,刘长卿,渺渺云山去几重，依依独听广陵钟。明朝借问南来客，五马双旌何处逢。,
过桃花夫人庙（即息夫人）,刘长卿,寂寞应千岁，桃花想一枝。路人看古木，江月向空祠。云雨飞何处，山川是旧时。独怜春草色，犹似忆佳期。,
舟中送李十八（一作送僧）,刘长卿,释子身心无有分，独将衣钵去人群。相思晚望西林寺，唯有钟声出白云。,
寄万州崔使君（令钦）,刘长卿,时艰方用武，儒者任浮沈。摇落秋江暮，怜君巴峡深。丘门多白首，蜀郡满青襟。自解书生咏，愁猿莫夜吟。,
送耿拾遗归上都,刘长卿,若为天畔独归秦，对水看山欲暮春。穷海别离无限路，隔河征战几归人。长安万里传双泪，建德千峰寄一身。想到邮亭愁驻马，不堪西望见风尘。,
岁夜喜魏万成、郭夏雪中相寻,刘长卿,新年欲变柳，旧客共沾衣。岁夜犹难尽，乡春又独归。寒灯映虚牖，暮雪掩闲扉。且莫乘船去，平生相访稀。,
曲阿对月别岑况、徐说,刘长卿,金陵已芜没，函谷复烟尘。犹见南朝月，还随上国人。白云心自远，沧海意相亲。何事须成别，汀洲欲暮春。,
别严士元（一作李嘉祐诗）,刘长卿,春风倚棹阖闾城，水国春寒阴复晴。细雨湿衣看不见，闲花落地听无声。日斜江上孤帆影，草绿湖南万里情。东道若逢相识问，青袍今日误儒生。,描写雨，怀才不遇
秋夜雨中，诸公过灵光寺所居,刘长卿,晤语青莲舍，重门闭夕阴。向人寒烛静，带雨夜钟沈。流水从他事，孤云任此心。不能捐斗粟，终日愧瑶琴。,
扬州雨中张十宅观妓（一作张谓诗）,刘长卿,夜色带春烟，灯花拂更燃。残妆添石黛，艳舞落金钿。掩笑频欹扇，迎歌乍动弦。不知巫峡雨，何事海西边。,
送孙逸归庐山（得帆字）,刘长卿,炉峰绝顶楚云衔，楚客东归栖此岩。彭蠡湖边香橘柚，浔阳郭外暗枫杉。青山不断三湘道，飞鸟空随万里帆。常爱此中多胜事，新诗他日伫开缄。,
送严维尉诸暨（严即越州人）,刘长卿,爱尔文章远，还家印绶荣。退公兼色养，临下带乡情。乔木映官舍，春山宜县城。应怜钓台石，闲却为浮名。,
奉陪使君西庭送淮西魏判官（得山字）,刘长卿,羽檄催归恨，春风醉别颜。能邀五马送，自逐一星还。破竹从军乐，看花听讼闲。遥知用兵处，多在八公山。,
送李将军（一作送开府侄随故李使君旅亲却赴,刘长卿,征西诸将一如君，报德谁能不顾勋。身逐塞鸿来万里，手披荒草看孤坟。擒生绝漠经胡雪，怀旧长沙哭楚云。归去萧条灞陵上，几人看葬李将军。,
三月李明府后亭泛舟（一作皇甫冉诗）,刘长卿,江南风景复如何，闻道新亭更欲过。处处纫兰春浦渌，萋萋籍草远山多。壶觞须就陶彭泽，时俗犹传晋永和。更待持桡徐转去，微风落日水增波。,
送陆羽之茅山，寄李延陵,刘长卿,延陵衰草遍，有路问茅山。鸡犬驱将去，烟霞拟不还。新家彭泽县，旧国穆陵关。处处逃名姓，无名亦是闲。,
寄灵一上人初还云门（一作皇甫曾诗）,刘长卿,寒霜白云里，法侣自相携。竹径通城下，松风隔水西。方同沃洲去，不作武陵迷。仿佛知心处，高峰是会稽。,
寄灵一上人（一作皇甫冉诗，一作郎士元诗）,刘长卿,高僧本姓竺，开士旧名林。一去春山里，千峰不可寻。新年芳草遍，终日白云深。欲徇微官去，悬知讶此心。,
送孔巢父赴河南军（一作皇甫冉诗）,刘长卿,江南相送隔烟波，况复新秋一雁过。闻道全军征北虏，又言诗将会南河。边心冉冉乡人绝，寒色青青战马多。共许陈琳工奏记，知君名行未蹉跎。,
登润州万岁楼（一作皇甫冉诗）,刘长卿,高楼独上思依依，极浦遥山合翠微。江客不堪频北望，塞鸿何事又南飞。垂山古渡寒烟积，瓜步空洲远树稀。闻道王师犹转战，更能谈笑解重围。,
送人游越（一作郎士元诗）,刘长卿,未习风波事，初为吴越游。露沾湖色晓，月照海门秋。梅市门何在，兰亭水尚流。西陵待潮处，落日满扁舟。,
送康判官往新安（一作皇甫冉诗）,刘长卿,不向新安去，那知江路长。猿声近庐霍，水色胜潇湘。驿路收残雨，渔家带夕阳。何须愁旅泊，使者有辉光。,
送顾长,刘长卿,由来山水客，复道向新安。半是乘槎便，全非行路难。晨装林月在，野饭浦沙寒。严子千年后，何人钓旧滩。,
送裴二十一,刘长卿,多病长无事，开筵暂送君。正愁帆带雨，莫望水连云。客思闲偏极，川程远更分。不须论早晚，惆怅又离群。,
送青苗郑判官归江西,刘长卿,三苗馀古地，五稼满秋田。来问周公税，归输汉俸钱。江城寒背日，湓水暮连天。南楚凋残后，疲民赖尔怜。,
滁州西涧,韦应物,独怜幽草涧边生，上有黄鹂深树鸣。春潮带雨晚来急，野渡无人舟自横。,山水诗，唐诗三百首，初中
送杨氏女,韦应物,永日方戚戚，出行复悠悠。女子今有行，大江溯轻舟。尔辈苦无恃，抚念益慈柔。幼为长所育，两别泣不休。对此结中肠，义往难复留。自小阙内训，事姑贻我忧。赖兹托令门，任恤庶无尤。贫俭诚所尚，资从岂待周。孝恭遵妇道，容止顺其猷。别离在今晨，见尔当何秋。居闲始自遣，临感忽难收。归来视幼女，零泪缘缨流。,唐诗三百首
寄李儋元锡,韦应物,去年花里逢君别，今日花开已一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。,思念诗，唐诗三百首，忧国忧民
寒食寄京师诸弟,韦应物,雨中禁火空斋冷，江上流莺独坐听。把酒看花想诸弟，杜陵寒食草青青。,寒食节，思念诗，孤独
初发扬子寄元大校书,韦应物,凄凄去亲爱，泛泛入烟雾。归棹洛阳人，残钟广陵树。今朝此为别，何处还相遇。世事波上舟，沿洄安得住。,唐诗三百首
寄全椒山中道士,韦应物,今朝郡斋冷，忽念山中客。涧底束荆薪，归来煮白石。欲持一瓢酒，远慰风雨夕。落叶满空山，何处寻行迹。,唐诗三百首
长安遇冯著,韦应物,客从东方来，衣上灞陵雨。问客何为来，采山因买斧。冥冥花正开，飏飏燕新乳。昨别今已春，鬓丝生几缕。,唐诗三百首
夕次盱眙县,韦应物,落帆逗淮镇，停舫临孤驿。浩浩风起波，冥冥日沉夕。人归山郭暗，雁下芦洲白。独夜忆秦关，听钟未眠客。,思乡诗，唐诗三百首
郡斋雨中与诸文士燕集,韦应物,兵卫森画戟，燕寝凝清香。海上风雨至，逍遥池阁凉。烦疴近消散，嘉宾复满堂。自惭居处崇，未睹斯民康。理会是非遣，性达开迹忘。鲜肥属时禁，蔬果幸见尝。俯饮一杯酒，仰聆金玉章。神欢体自轻，意欲凌风翔。吴中盛文史，群彦今汪洋。方知大藩地，岂曰财赋强。,唐诗三百首
东郊,韦应物,吏舍跼终年，出郊旷清曙。杨柳散和风，青山澹吾虑。依丛适自憩，缘涧还复去。微雨霭芳原，春鸠鸣何处。乐幽心屡止，遵事迹犹遽。终罢斯结庐，慕陶直可庶。,描写春天，唐诗三百首
赋得暮雨送李曹,韦应物,楚江微雨里，建业暮钟时。漠漠帆来重，冥冥鸟去迟。海门深不见，浦树远含滋。相送情无限，沾襟比散丝。,友情诗，描写雨，唐诗三百首
石鼓歌,韦应物,周宣大猎兮岐之阳，刻石表功兮炜煌煌。石如鼓形数止十，风雨缺讹苔藓涩。今人濡纸脱其文，既击既扫白黑分。忽开满卷不可识，惊潜动蛰走云云。喘逶迤，相纠错，乃是宣王之臣史籀作。一书遗此天地间，精意长存世冥寞。秦家祖龙还刻石，碣石之罘李斯迹。世人好古犹共传，持来比此殊悬隔。,
幽居,韦应物,贵贱虽异等，出门皆有营。独无外物牵，遂此幽居情。微雨夜来过，不知春草生。青山忽已曙，鸟雀绕舍鸣。时与道人偶，或随樵者行。自当安蹇劣，谁谓薄世荣。,
闻雁,韦应物,故园眇何处，归思方悠哉。淮南秋雨夜，高斋闻雁来。,描写秋天，思乡诗
秋夜寄丘员外,韦应物,怀君属秋夜，散步咏凉天。山空松子落，幽人应未眠。,唐诗三百首
自巩洛舟行入黄河即事，寄府县僚友,韦应物,夹水苍山路向东，东南山豁大河通。寒树依微远天外，夕阳明灭乱流中。孤村几岁临伊岸，一雁初晴下朔风。为报洛桥游宦侣，扁舟不系与心同。,
登楼寄王卿,韦应物,踏阁攀林恨不同，楚云沧海思无穷。数家砧杵秋山下，一郡荆榛寒雨中。,
淮上喜会梁川故人,韦应物,江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因北归去，淮上对秋山。,友情诗，唐诗三百首
淮上即事，寄广陵亲故,韦应物,前舟已眇眇，欲渡谁相待。秋山起暮钟，楚雨连沧海。风波离思满，宿昔容鬓改。独鸟下东南，广陵何处在。,
春思,韦应物,野花如雪绕江城，坐见年芳忆帝京。阊阖晓开凝碧树，曾陪鸳鹭听流莺。,描写春天
寒食,韦应物,晴明寒食好，春园百卉开。彩绳拂花去，轻毬度阁来。长歌送落日，缓吹逐残杯。非关无烛罢，良为羁思催。,
七夕,韦应物,人世拘形迹，别去间山川。岂意灵仙偶，相望亦弥年。夕衣清露湿，晨驾秋风前。临欢定不住，当为何所牵。,
月夜,韦应物,皓月流春城，华露积芳草。坐念绮窗空，翻伤清景好。清景终若斯，伤多人自老。,
调笑·胡马,韦应物,胡马，胡马，远放燕支山下。跑沙跑雪独嘶，东望西望路迷。迷路，迷路，边草无穷日暮。,
夏日,韦应物,已谓心苦伤，如何日方永。无人不昼寝，独坐山中静。悟澹将遣虑，学空庶遗境。积俗易为侵，愁来复难整。,
观田家,韦应物,微雨众卉新，一雷惊蛰始。田家几日闲，耕种从此起。丁壮俱在野，场圃亦就理。归来景常晏，饮犊西涧水。饥劬不自苦，膏泽且为喜。仓禀无宿储，徭役犹未已。方惭不耕者，禄食出闾里。,田园诗
李博士弟以余罢官居同德精舍，共有伊陆名,韦应物,初夏息众缘，双林对禅客。枉兹芳兰藻，促我幽人策。冥搜企前哲，逸句陈往迹。仿佛陆浑南，迢递千峰碧。从来迟高驾，自顾无物役。山水心所娱，如何更朝夕。晨兴涉清洛，访子高阳宅。莫言往来疏，驽马知阡陌。,
李博士弟以余罢官居同德精舍，共有伊陆名,韦应物,初夏息众缘，双林对禅客。枉兹芳兰藻，促我幽人策。冥搜企前哲，逸句陈往迹。仿佛陆浑南，迢递千峰碧。从来迟高驾，自顾无物役。山水心所娱，如何更朝夕。晨兴涉清洛，访子高阳宅。莫言往来疏，驽马知阡陌。,
杂曲歌辞·行路难,韦应物,荆山之白玉兮，良工雕琢双环连，月蚀中央镜心穿。故人赠妾初相结，恩在环中寻不绝。人情厚薄苦须臾，昔似连环今似玦。连环可碎不可离，如何物在人自移。上客勿遽欢，听妾歌路难。傍人见环环可怜，不知中有长恨端。,
九日,韦应物,今朝把酒复惆怅，忆在杜陵田舍时。明年九日知何处，世难还家未有期。,
秋夜,韦应物,暗窗凉叶动，秋天寝席单。忧人半夜起，明月在林端。一与清景遇，每忆平生欢。如何方恻怆，披衣露更寒。,
九日·一为吴郡守,韦应物,一为吴郡守，不觉菊花开。始有故园思，且喜众宾来。第一百九十六卷,
乐府杂曲·鼓吹曲辞·芳树,韦应物,迢迢芳园树，列映清池曲。对此伤人心，还如故时绿。风条洒馀霭，露叶承新旭。佳人不再攀，下有往来躅。,
喜园中茶生,韦应物,洁性不可污，为饮涤尘烦。此物信灵味，本自出山原。聊因理郡馀，率尔植荒园。喜随众草长，得与幽人言。,
冬夜,韦应物,杳杳日云夕，郁结谁为开。单衾自不暖，霜霰已皑皑。晚岁沦夙志，惊鸿感深哀。深哀当何为，桃李忽凋摧。帏帐徒自设，冥寞岂复来。平生虽恩重，迁去托穷埃。抱此女曹恨，顾非高世才。振衣中夜起，河汉尚裴回。,
感事,韦应物,霜雪皎素丝，何意坠墨池。青苍犹可濯，黑色不可移。女工再三叹，委弃当此时。岁寒虽无褐，机杼谁肯施。,
听莺曲,韦应物,东方欲曙花冥冥，啼莺相唤亦可听。乍去乍来时近远，才闻南陌又东城。忽似上林翻下苑，绵绵蛮蛮如有情。欲啭不啭意自娇，羌儿弄笛曲未调。前声后声不相及，秦女学筝指犹涩。须臾风暖朝日暾，流音变作百鸟喧。谁家懒妇惊残梦，何处愁人忆故园。伯劳飞过声跼促，戴胜下时桑田绿。不及流莺日日啼花间，能使万家春意闲。有时断续听不了，飞去花枝犹袅袅。还栖碧树锁千门，春漏方残一声晓。,
鼋头山神女歌,韦应物,鼋头之山，直上洞庭连青天。苍苍烟树闭古庙，中有蛾眉成水仙。水府沉沉行路绝，蛟龙出没无时节。魂同魍魉潜太阴，身与空山长不灭。东晋永和今几代，云发素颜犹盼睐。阴深灵气静凝美，的砾龙绡杂琼珮。山精木魅不敢亲，昏明想像如有人。蕙兰琼芳积烟露，碧窗松月无冬春。舟客经过奠椒醑，巫女南音歌激楚。碧水冥空惟鸟飞，长天何处云随雨。红渠绿蘋芳意多，玉灵荡漾凌清波。孤峰绝岛俨相向，鬼啸猿啼垂女萝。皓雪琼枝殊异色，北方绝代徒倾国。云没烟销不可期，明堂翡翠无人得。精灵变态状无方，游龙宛转惊鸿翔。湘妃独立九疑暮，汉女菱歌春日长。始知仙事无不有，可惜吴宫空白首。,
拟古诗十二首,韦应物,辞君远行迈，饮此长恨端。已谓道里远，如何中险艰。流水赴大壑，孤云还暮山。无情尚有归，行子何独难。驱车背乡园，朔风卷行迹。严冬霜断肌，日入不遑息。忧欢容发变，寒暑人事易。中心君讵知，冰玉徒贞白。黄鸟何关关，幽兰亦靡靡。此时深闺妇，日照纱窗里。娟娟双青娥，微微启玉齿。自惜桃李年，误身游侠子。无事久离别，不知今生死。峨峨高山巅，浼浼青川流。世人不自悟，驰谢如惊飍。百金非所重，厚意良难得。旨酒亲与朋，芳年乐京国。京城繁华地，轩盖凌晨出。垂杨十二衢，隐映金张室。汉宫南北对，飞观齐白日。游泳属芳时，平生自云毕。绮楼何氛氲，朝日正杲杲。四壁含清风，丹霞射其牖。玉颜上哀啭，绝耳非世有。但感离恨情，不知谁家妇。孤云忽无色，边马为回首。曲绝碧天高，馀声散秋草。徘徊帷中意，独夜不堪守。思逐朔风翔，一去千里道。嘉树蔼初绿，靡芜叶幽芳。君子不在赏，寄之云路长。路长信难越，惜此芳时歇。孤鸟去不还，缄情向天末。月满秋夜长，惊鸟号北林。天河横未落，斗柄当西南。寒蛩悲洞房，好鸟无遗音。商飙一夕至，独宿怀重衾。旧交日千里，隔我浮与沉。人生岂草木，寒暑移此心。酒星非所酌，月桂不为食。虚薄空有名，为君长叹息。兰蕙虽可怀，芳香与时息。岂如凌霜叶，岁暮蔼颜色。折柔将有赠，延意千里客。草木知贱微，所贵寒不易。神州高爽地，遐瞰靡不通。寒月野无绿，寥寥天宇空。阴阳不停驭，贞脆各有终。汾沮何鄙俭，考槃何退穷。反志解牵跼，无为尚劳躬。美人夺南国，一笑开芙蓉。清镜理容发，褰帘出深重。艳曲呈皓齿，舞罗不堪风。慊慊情有待，赠芳为我容。可嗟青楼月，流影君帷中。春至林木变，洞房夕含清。单居谁能裁，好鸟对我鸣。良人久燕赵，新爱移平生。别时双鸳绮，留此千恨情。碧草生旧迹，绿琴歇芳声。思将魂梦欢，反侧寐不成。揽衣迷所次，起望空前庭。孤影中自恻，不知双涕零。秋天无留景，万物藏光辉。落叶随风起，愁人独何依。华月屡圆缺，君还浩无期。如何雨绝天，一去音问违。有客天一方，寄我孤桐琴。迢迢万里隔，托此传幽音。冰霜中自结，龙凤相与吟。弦以明直道，漆以固交深。白日淇上没，空闺生远愁。寸心不可限，淇水长悠悠。芳树自妍芳，春禽自相求。徘徊东西厢，孤妾谁与俦。年华逐丝泪，一落俱不收。,
汉武帝杂歌三首,韦应物,汉武好神仙，黄金作台与天近。王母摘桃海上还，感之西过聊问讯。欲来不来夜未央，殿前青鸟先回翔。绿鬓萦云裾曳雾，双节飘飖下仙步。白日分明到世间，碧空何处来时路。玉盘捧桃将献君，踟蹰未去留彩云。海水桑田几翻覆，中间此桃四五熟。可怜穆满瑶池燕，正值花开不得荐。花开子熟安可期，邂逅能当汉武时。颜如芳华洁如玉，心念我皇多嗜欲。虽留桃核桃有灵，人间粪土种不生。由来在道岂在药，徒劳方士海上行。掩扇一言相谢去，如烟非烟不知处。金茎孤峙兮凌紫烟，汉宫美人望杳然。通天台上月初出，承露盘中珠正圆。珠可饮，寿可永。武皇南面曙欲分，从空下来玉杯冷。世间彩翠亦作囊，八月一日仙人方。仙方称上药，静者服之常绰约。柏梁沉饮自伤神，犹闻驻颜七十春。乃知甘醲皆是腐肠物，独有淡泊之水能益人。千载金盘竟何处，当时铸金恐不固。蔓草生来春复秋，碧天何言空坠露。汉天子，观风自南国。浮舟大江屹不前，蛟龙索斗风波黑。春秋方壮雄武才，弯弧叱浪连山开。愕然观者千万众，举麾齐呼一矢中。死蛟浮出不复灵，舳舻千里江水清。鼓鼙馀响数日在，天吴深入鱼鳖惊。左有佽飞落霜翮，右有孤儿贯犀革。何为临深亲射蛟，示威以夺诸侯魄。威可畏，皇可尊。平田校猎书犹陈，此日从臣何不言。独有威声振千古，君不见后嗣尊为武。,
过昭国里故第,韦应物,不复见故人，一来过故宅。物变知景暄，心伤觉时寂。池荒野筠合，庭绿幽草积。风散花意谢，鸟还山光夕。宿昔方同赏，讵知今念昔。缄室在东厢，遗器不忍觌。柔翰全分意，芳巾尚染泽。残工委筐箧，馀素经刀尺。收此还我家，将还复愁惕。永绝携手欢，空存旧行迹。冥冥独无语，杳杳将何适。唯思今古同，时缓伤与戚。,
秋夜二首,韦应物,庭树转萧萧，阴虫还戚戚。独向高斋眠，夜闻寒雨滴。微风时动牖，残灯尚留壁。惆怅平生怀，偏来委今夕。霜露已凄凄，星汉复昭回。朔风中夜起，惊鸿千里来。萧条凉叶下，寂寞清砧哀。岁晏仰空宇，心事若寒灰。,
温泉行,韦应物,出身天宝今年几，顽钝如锤命如纸。作官不了却来归，还是杜陵一男子。北风惨惨投温泉，忽忆先皇游幸年。身骑厩马引天仗，直入华清列御前。玉林瑶雪满寒山，上升玄阁游绛烟。平明羽卫朝万国，车马合沓溢四鄽。蒙恩每浴华池水，扈猎不蹂渭北田。朝廷无事共欢燕，美人丝管从九天。一朝铸鼎降龙驭，小臣髯绝不得去。今来萧瑟万井空，唯见苍山起烟雾。可怜蹭蹬失风波，仰天大叫无奈何。弊裘羸马冻欲死，赖遇主人杯酒多。,
淮上遇洛阳李主簿,韦应物,结茅临古渡，卧见长淮流。窗里人将老，门前树已秋。寒山独过雁，暮雨远来舟。日夕逢归客，那能忘旧游。,
九日沣上作，寄崔主簿倬二李端系,韦应物,凄凄感时节，望望临沣涘。翠岭明华秋，高天澄遥滓。川寒流愈迅，霜交物初委。林叶索已空，晨禽迎飙起。时菊乃盈泛，浊醪自为美。良游虽可娱，殷念在之子。人生不自省，营欲无终已。孰能同一酌，陶然冥斯理。,
送终,韦应物,奄忽逾时节，日月获其良。萧萧车马悲，祖载发中堂。生平同此居，一旦异存亡。斯须亦何益，终复委山冈。行出国南门，南望郁苍苍。日入乃云造，恸哭宿风霜。晨迁俯玄庐，临诀但遑遑。方当永潜翳，仰视白日光。俯仰遽终毕，封树已荒凉。独留不得还，欲去结中肠。童稚知所失，啼号捉我裳。即事犹仓卒，岁月始难忘。,
金谷园歌,韦应物,石氏灭，金谷园中水流绝。当时豪右争骄侈，锦为步障四十里。东风吹花雪满川，紫气凝阁朝景妍。洛阳陌上人回首，丝竹飘飖入青天。晋武平吴恣欢燕，馀风靡靡朝廷变。嗣世衰微谁肯忧，二十四友日日空追游。追游讵可足，共惜年华促。祸端一发埋恨长，百草无情春自绿。,
送褚校书归旧山歌,韦应物,握珠不返泉，匣玉不归山。明皇重士亦如此，忽怪褚生何得还。方称羽猎赋，未拜兰台职。汉箧亡书已暗传，嵩丘遗简还能识。朝朝待诏青锁闱，中有万年之树蓬莱池。世人仰望栖此地，生独徘徊意何为。故山可往薇可采，一自人间星岁改。藏书壁中苔半侵，洗药泉中月还在。春风饮饯灞陵原，莫厌归来朝市喧。不见东方朔，避世从容金马门。,
骊山行,韦应物,君不见开元至化垂衣裳，厌坐明堂朝万方。访道灵山降圣祖，沐浴华池集百祥。千乘万骑被原野，云霞草木相辉光。禁仗围山晓霜切，离宫积翠夜漏长。玉阶寂历朝无事，碧树萎蕤寒更芳。三清小鸟传仙语，九华真人奉琼浆。下元昧爽漏恒秩，登山朝礼玄元室。翠华稍隐天半云，丹阁光明海中日。羽旗旄节憩瑶台，清丝妙管从空来。万井九衢皆仰望，彩云白鹤方徘徊。凭高览古嗟寰宇，造化茫茫思悠哉。秦川八水长缭绕，汉氏五陵空崔嵬。乃言圣祖奉丹经，以年为日亿万龄。苍生咸寿阴阳泰，高谢前王出尘外。英豪共理天下晏，戎夷詟伏兵无战。时丰赋敛未告劳，海阔珍奇亦来献。干戈一起文武乖，欢娱已极人事变。圣皇弓剑坠幽泉，古木苍山闭宫殿。缵承鸿业圣明君，威震六合驱妖氛。太平游幸今可待，汤泉岚岭还氛氲。,
淮上喜会梁川故友,韦应物,江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因北归去，淮上对秋山。,
逢杨开府,韦应物,少事武皇帝，无赖恃恩私。身作里中横，家藏亡命儿。朝持樗蒲局，暮窃东邻姬。司隶不敢捕，立在白玉墀。骊山风雪夜，长杨羽猎时。一字都不识，饮酒肆顽痴。武皇升仙去，憔悴被人欺。读书事已晚，把笔学题诗。两府始收迹，南宫谬见推。非才果不容，出守抚茕嫠。忽逢杨开府，论旧涕俱垂。坐客何由识，惟有故人知。,
听嘉陵江水声，寄深上人,韦应物,凿崖泄奔湍，称古神禹迹。夜喧山门店，独宿不安席。水性自云静，石中本无声。如何两相激，雷转空山惊。贻之道门旧，了此物我情。,哲理诗
赠冯著,韦应物,契阔仕两京，念子亦飘蓬。方来属追往，十载事不同。岁晏乃云至，微褐还未充。惨凄游子情，风雪自关东。华觞发欢颜，嘉藻播清风。始此盈抱恨，旷然一夕中。善蕴岂轻售，怀才希国工。谁当念素士，零落岁华空。,
休沐东还胄贵里示端,韦应物,宦游三十载，田野久已疏。休沐遂兹日，一来还故墟。山明宿雨霁，风暖百卉舒。泓泓野泉洁，熠熠林光初。竹木稍摧翳，园场亦荒芜。俯惊鬓已衰，周览昔所娱。存没恻私怀，迁变伤里闾。欲言少留心，中复畏简书。世道良自退，荣名亦空虚。与子终携手，岁晏当来居。,
秋集罢还途中作，谨献寿春公、黎公,韦应物,束带自衡门，奉命宰王畿。君侯枉高鉴，举善掩瑕疵。斯民本已安，工拙两无施。何以酬明德，岁晏不磷缁。时节乃来集，欣怀方载驰。平明大府开，一得拜光辉。温如春风至，肃若严霜威。群属所载瞻，而忘倦与饥。公堂燕华筵，礼罢复言辞。将从平门道，憩车沣水湄。山川降嘉岁，草木蒙润滋。孰云还本邑，怀恋独迟迟。,
园林晏起，寄昭应韩明府、卢主簿,韦应物,田家已耕作，井屋起晨烟。园林鸣好鸟，闲居犹独眠。不觉朝已晏，起来望青天。四体一舒散，情性亦忻然。还复茅檐下，对酒思数贤。束带理官府，简牍盈目前。当念中林赏，览物遍山川。上非遇明世，庶以道自全。,
春游南亭,韦应物,川明气已变，岩寒云尚拥。南亭草心绿，春塘泉脉动。景煦听禽响，雨馀看柳重。逍遥池馆华，益愧专城宠。,
南园,韦应物,清露夏天晓，荒园野气通。水禽遥泛雪，池莲迥披红。幽林讵知暑，环舟似不穷。顿洒尘喧意，长啸满襟风。,
始建射侯,韦应物,男子本悬弧，有志在四方。虎竹忝明命，熊侯始张皇。宾登时事毕，诸将备戎装。星飞的屡破，鼓噪武更扬。曾习邹鲁学，亦陪鸳鹭翔。一朝愿投笔，世难激中肠。,
横塘行,韦应物,妾家住横塘，夫婿郗家郎。玉盘的历双白鱼，宝簟玲珑透象床。象床可寝鱼可食，不知郎意何南北。岸上种莲岂得生，池中种槿岂得成。丈夫一去花落树，妾独夜长心未平。,
酒肆行,韦应物,豪家沽酒长安陌，一旦起楼高百尺。碧疏玲珑含春风，银题彩帜邀上客。回瞻丹凤阙，直视乐游苑。四方称赏名已高，五陵车马无近远。晴景悠扬三月天，桃花飘俎柳垂筵。繁丝急管一时合，他垆邻肆何寂然。主人无厌且专利，百斛须臾一壶费。初醲后薄为大偷，饮者知名不知味。深门潜酝客来稀，终岁醇醲味不移。长安酒徒空扰扰，路傍过去那得知。,
乌引雏,韦应物,日出照东城，春乌鸦鸦雏和鸣。雏和鸣，羽犹短。巢在深林春正寒，引飞欲集东城暖。群雏缡褷睥睨高，举翅不及坠蓬蒿。雄雌来去飞又引，音声上下惧鹰隼。引赶雏乌，尔心急急将何如，何得比日搜索雀卵噉尔雏。,
古剑行,韦应物,千年土中两刃铁，土蚀不入金星灭。沉沉青脊鳞甲满，蛟龙无足蛇尾断，忽欲飞动中有灵。豪士得之敌国宝，仇家举意半夜鸣。小儿女子不可近，龙蛇变化此中隐。夏云奔走雷阗阗，恐成霹雳飞上天。,
学仙二首,韦应物,昔有道士求神仙，灵真下试心确然。千钧巨石一发悬，卧之石下十三年。存道忘身一试过，名奏玉皇乃升天。云气冉冉渐不见，留语弟子但精坚。石上凿井欲到水，惰心一起中路止。岂不见古来三人俱弟兄，结茅深山读仙经。上有青冥倚天之绝壁，下有飕飗万壑之松声。仙人变化为白鹿，二弟玩之兄诵读。读多七过可乞言，为子心精得神仙。可怜二弟仰天泣，一失毫厘千万年。,
白沙亭逢吴叟歌,韦应物,龙池宫里上皇时，罗衫宝带香风吹。满朝豪士今已尽，欲话旧游人不知。白沙亭上逢吴叟，爱客脱衣且沽酒。问之执戟亦先朝，零落难艰却负樵。亲观文物蒙雨露，见我昔年侍丹霄。冬狩春祠无一事，欢游洽宴多颁赐。尝陪月夕竹宫斋，每返温泉灞陵醉。星岁再周十二辰，尔来不语今为君。盛时忽去良可恨，一生坎壈何足云。,
棕榈蝇拂歌,韦应物,棕榈为拂登君席，青蝇掩乱飞四壁。文如轻罗散如发，马尾牦牛不能絜。柄出湘江之竹碧玉寒，上有织罗萦缕寻未绝。左挥右洒繁暑清，孤松一枝风有声。丽人纨素可怜色，安能点白还为黑。,
乐燕行,韦应物,良辰且燕乐，乐往不再来。赵瑟正高张，音响清尘埃。一弹和妙讴，吹去绕瑶台。艳雪凌空散，舞罗起徘徊。辉辉发众颜，灼灼叹令才。当喧既无寂，中饮亦停杯。华灯何遽升，驰景忽西颓。高节亦云立，安能滞不回。,
送宫人入道,韦应物,舍宠求仙畏色衰，辞天素面立天墀。金丹拟驻千年貌，宝镜休匀八字眉。公主与收珠翠后，君王看戴角冠时。从来宫女皆相妒，说著瑶台总泪垂。,
同长源归南徐，寄子西、子烈、有道,韦应物,东洛何萧条，相思邈遐路。策驾复谁游，入门无与晤。还因送归客，达此缄中素。屡暌心所欢，岂得颜如故。所欢不可暌，严霜晨凄凄。如彼万里行，孤妾守空闺。临觞一长叹，素欲何时谐。,
同德精舍养疾，寄河南兵曹东厅掾,韦应物,逍遥东城隅，双树寒葱茜。广庭流华月，高阁凝馀霰。杜门非养素，抱疾阻良宴。孰谓无他人，思君岁云变。官曹亮先忝，陈躅惭俊彦。岂知晨与夜，相代不相见。缄书问所如，酬藻当芬绚。,
使云阳寄府曹,韦应物,夙驾祗府命，冒炎不遑息。百里次云阳，闾阎问漂溺。上天屡愆气，胡不均寸泽。仰瞻乔树巅，见此洪流迹。良苗免湮没，蔓草生宿昔。颓墉满故墟，喜返将安宅。周旋涉涂潦，侧峭缘沟脉。仁贤忧斯民，贱子甘所役。公堂众君子，言笑思与觌。,
朝请后还邑，寄诸友生,韦应物,宰邑分甸服，夙驾朝上京。是时当暮春，休沐集友生。抗志青云表，俱践高世名。樽酒且欢乐，文翰亦纵横。良游昔所希，累宴夜复明。晨露含瑶琴，夕风殒素英。一旦遵归路，伏轼出京城。谁言再念别，忽若千里行。闲閤寡喧讼，端居结幽情。况兹昼方永，展转何由平。,
四禅精舍登览悲旧，寄朝宗、巨川兄弟,韦应物,萧散人事忧，迢递古原行。春风日已暄，百草亦复生。跻阁谒金像，攀云造禅扃。新景林际曙，杂花川上明。徂岁方缅邈，陈事尚纵横。温泉有佳气，驰道指京城。携手思故日，山河留恨情。存者邈难见，去者已冥冥。临风一长恸，谁畏行路惊。,
张彭州前与缑氏冯少府各惠寄一篇，多故未答,韦应物,君昔掌文翰，西垣复石渠。朱衣乘白马，辉光照里闾。余时忝南省，接宴愧空虚。一别守兹郡，蹉跎岁再除。长怀关河表，永日简牍馀。郡中有方塘，凉阁对红蕖。金玉蒙远贶，篇咏见吹嘘。未答平生意，已没九原居。秋风吹寝门，长恸涕涟如。覆视缄中字，奄为昔人书。发鬓已云白，交友日凋疏。冯生远同恨，憔悴在田庐。,
东林精舍见故殿中郑侍御题诗，追旧书情，涕,韦应物,仲月景气佳，东林一登历。中有故人诗，凄凉在高壁。精思长悬世，音容已归寂。墨泽传洒馀，磨灭亲翰迹。平生忽如梦，百事皆成昔。结骑京华年，挥文箧笥积。朝廷重英彦，时辈分圭璧。永谢柏梁陪，独阙金门籍。方婴存殁感，岂暇林泉适。雨馀山景寒，风散花光夕。新知虽满堂，故情谁能觌。唯当同时友，缄寄空凄戚。,
睢阳感怀,韦应物,豺虎犯天纲，升平无内备。长驱阴山卒，略践三河地。张侯本忠烈，济世有深智。坚壁梁宋间，远筹吴楚利。穷年方绝输，邻援皆携贰。使者哭其庭，救兵终不至。重围虽可越，藩翰谅难弃。饥喉待危巢，悬命中路坠。甘从锋刃毙，莫夺坚贞志。宿将降贼庭，儒生独全义。空城唯白骨，同往无贱贵。哀哉岂独今，千载当歔欷。,
寄柳州韩司户郎中,韦应物,达识与昧机，智殊迹同静。于焉得携手，屡赏清夜景。潇洒陪高咏，从容羡华省。一逐风波迁，南登桂阳岭。旧里门空掩，欢游事皆屏。怅望城阙遥，幽居时序永。春风吹百卉，和煦变闾井。独闷终日眠，篇书不复省。唯当望雨露，沾子荒遐境。,
新秋夜寄诸弟,韦应物,两地俱秋夕，相望共星河。高梧一叶下，空斋归思多。方用忧人瘼，况自抱微痾。无将别来近，颜鬓已蹉跎。,
寄职方刘郎中,韦应物,相闻二十载，不得展平生。一夕南宫遇，聊用写中情。端服光朝次，群烈慕英声。归来坐粉闱，挥笔乃纵横。始陪文翰游，欢燕难久并。予因谬忝出，君为沉疾婴。别离寒暑过，荏苒春草生。故园兹日隔，新禽池上鸣。郡中永无事，归思徒自盈。,
秋夕西斋与僧神静游,韦应物,晨登西斋望，不觉至夕曛。正当秋夏交，原野起烟氛。坐听凉飙举，华月稍披云。漠漠山犹隐，滟滟川始分。物幽夜更殊，境静兴弥臻。息机非傲世，于时乏嘉闻。究空自为理，况与释子群。,
赠琮公,韦应物,山僧一相访，吏案正盈前。出处似殊致，喧静两皆禅。暮春华池宴，清夜高斋眠。此道本无得，宁复有忘筌。,
再游西山,韦应物,南谯古山郡，信是高人居。自叹乏弘量，终朝亲簿书。于时忽命驾，秋野正萧疏。积逋诚待责，寻山亦有馀。测测石泉冷，暧暧烟谷虚。中有释门子，种果结茅庐。出身厌名利，遇境即踌躇。守直虽多忤，视险方晏如。况将尘埃外，襟抱从此舒。,
游开元精舍,韦应物,夏衣始轻体，游步爱僧居。果园新雨后，香台照日初。绿阴生昼静，孤花表春馀。符竹方为累，形迹一来疏。,
慈恩精舍南池作,韦应物,清境岂云远，炎氛忽如遗。重门布绿阴，菡萏满广池。石发散清浅，林光动涟漪。缘崖摘紫房，扣槛集灵龟。浥浥馀露气，馥馥幽襟披。积喧忻物旷，耽玩觉景驰。明晨复趋府，幽赏当反思。,
善福精舍秋夜迟诸君,韦应物,广庭独闲步，夜色方湛然。丹阁已排云，皓月更高悬。繁露降秋节，苍林郁芊芊。仰观天气凉，高咏古人篇。抚己亮无庸，结交赖群贤。属予翘思时，方子中夜眠。相去隔城阙，佳期屡徂迁。如何日夕待，见月三四圆。,
题从侄成绪西林精舍书斋,韦应物,栖身齿多暮，息心君独少。慕谢始精文，依僧欲观妙。冽泉前阶注，清池北窗照。果药杂芬敷，松筠疏蒨峭。屡跻幽人境，每肆芳辰眺。采栗玄猿窟，撷芝丹林峤。纻衣岂寒御，蔬食非饥疗。虽甘巷北单，岂塞青紫耀。郡有优贤榻，朝编贡士诏。欲同朱轮载，勿惮移文诮。,
同元锡题琅琊寺,韦应物,适从郡邑喧，又兹三伏热。山中清景多，石罅寒泉洁。花香天界事，松竹人间别。殿分岚岭明，磴临悬壑绝。昏旭穷陟降，幽显尽披阅。嶔骇风雨区，寒知龙蛇穴。情虚澹泊生，境寂尘妄灭。经世岂非道，无为厌车辙。,
上东门会送李幼举南游徐方,韦应物,离弦既罢弹，樽酒亦已阑。听我歌一曲，南徐在云端。云端虽云邈，行路本非难。诸侯皆爱才，公子远结欢。济济都门宴，将去复盘桓。令姿何昂昂，良马远游冠。意气且为别，由来非所叹。,
送洛阳韩丞东游,韦应物,仙鸟何飘飖，绿衣翠为襟。顾我差池羽，咬咬怀好音。徘徊洛阳中，游戏清川浔。神交不在结，欢爱自中心。驾言忽徂征，云路邈且深。朝游尚同啄，夕息当异林。出饯宿东郊，列筵属城阴。举酒欲为乐，忧怀方沈沈。,
送郑长源,韦应物,少年一相见，飞辔河洛间。欢游不知罢，中路忽言还。泠泠鹍弦哀，悄悄冬夜闲。丈夫虽耿介，远别多苦颜。君行拜高堂，速驾难久攀。鸡鸣俦侣发，朔雪满河关。须臾在今夕，樽酌且循环。,
郊居言志,韦应物,负暄衡门下，望云归远山。但要尊中物，馀事岂相关。交无是非责，且得任疏顽。日夕临清涧，逍遥思虑闲。出去唯空屋，弊箦委窗间。何异林栖鸟，恋此复来还。世荣斯独已，颓志亦何攀。唯当岁丰熟，闾里一欢颜。,
新理西斋,韦应物,方将氓讼理，久翳西斋居。草木无行次，闲暇一芟除。春阳土脉起，膏泽发生初。养条刊朽枿，护药锄秽芜。稍稍觉林耸，历历忻竹疏。始见庭宇旷，顿令烦抱舒。兹焉即可爱，何必是吾庐。,
寄别李儋,韦应物,首戴惠文冠，心有决胜筹。翩翩四五骑，结束向并州。名在相公幕，丘山恩未酬。妻子不及顾，亲友安得留。宿昔同文翰，交分共绸缪。忽枉别离札，涕泪一交流。远郡卧残疾，凉气满西楼。想子临长路，时当淮海秋。,
送丘员外还山,韦应物,长栖白云表，暂访高斋宿。还辞郡邑喧，归泛松江渌。结茅隐苍岭，伐薪响深谷。同是山中人，不知往来躅。灵芝非庭草，辽鹤委池鹜。终当署里门，一表高阳族。,
送云阳邹儒立少府侍奉还京师,韦应物,建中即藩守，天宝为侍臣。历观两都士，多阅诸侯人。邹生乃后来，英俊亦罕伦。为文颇瑰丽，禀度自贞醇。甲科推令名，延阁播芳尘。再命趋王畿，请告奉慈亲。一钟信荣禄，可以展欢欣。昆弟俱时秀，长衢当自伸。聊从郡阁暇，美此时景新。方将极娱宴，已复及离晨。省署惭再入，江海绵十春。今日阊门路，握手子归秦。,
送孙徵赴云中,韦应物,黄骢少年舞双戟，目视旁人皆辟易。百战曾夸陇上儿，一身复作云中客。寒风动地气苍芒，横吹先悲出塞长。敲石军中传夜火，斧冰河畔汲朝浆。前锋直指阴山外，虏骑纷纷翦应碎。匈奴破尽看君归，金印酬功如斗大。第一百九十卷,
答冯鲁秀才,韦应物,晨坐枉琼藻，知子返中林。澹然山景晏，泉谷响幽禽。仿佛谢尘迹，逍遥舒道心。顾我腰间绶，端为华发侵。簿书劳应对，篇翰旷不寻。薄田失锄耨，生苗安可任。徒令惭所问，想望东山岑。,
夏冰歌,韦应物,出自玄泉杳杳之深井，汲在朱明赫赫之炎辰。九天含露未销铄，阊阖初开赐贵人。碎如坠琼方截璐，粉壁生寒象筵布。玉壶纨扇亦玲珑，座有丽人色俱素。咫尺炎凉变四时，出门焦灼君讵知。肥羊甘醴心闷闷，饮此莹然何所思。当念阑干凿者苦，腊月深井汗如雨。,
怀素友子西,韦应物,广陌并游骑，公堂接华襟。方欢遽见别，永日独沉吟。阶暝流暗驶，气疏露已侵。层城湛深夜，片月生幽林。往款良未遂，来觌旷无音。恒当清觞宴，思子玉山岑。耿耿何以写，密言空委心。,
池上怀王卿,韦应物,幽居捐世事，佳雨散园芳。入门霭已绿，水禽鸣春塘。重云始成夕，忽霁尚残阳。轻舟因风泛，郡阁望苍苍。私燕阻外好，临欢一停觞。兹游无时尽，旭日愿相将。,
寄卢庾,韦应物,悠悠远离别，分此欢会难。如何两相近，反使心不安。乱发思一栉，垢衣思一浣。岂如望友生，对酒起长叹。时节异京洛，孟冬天未寒。广陵多车马，日夕自游盘。独我何耿耿，非君谁为欢。,
经武功旧宅,韦应物,兹邑昔所游，嘉会常在目。历载俄二九，始往今来复。戚戚居人少，茫茫野田绿。风雨经旧墟，毁垣迷往躅。门临川流驶，树有羁雌宿。多累恒悲往，长年觉时速。欲去中复留，徘徊结心曲。,
春月观省属城，始憩东西林精舍,韦应物,因时省风俗，布惠迨高年。建隼出浔阳，整驾游山川。白云敛晴壑，群峰列遥天。嶔崎石门状，杳霭香炉烟。榛荒屡罥挂，逼侧殆覆颠。方臻释氏庐，时物屡华妍。昙远昔经始，于兹閟幽玄。东西竹林寺，灌注寒涧泉。人事既云泯，岁月复已绵。殿宇馀丹绀，磴阁峭欹悬。佳士亦栖息，善身绝尘缘。今我蒙朝寄，教化敷里厘。道妙苟为得，出处理无偏。心当同所尚，迹岂辞缠牵。,
往富平伤怀,韦应物,晨起凌严霜，恸哭临素帷。驾言百里途，恻怆复何为。昨者仕公府，属城常载驰。出门无所忧，返室亦熙熙。今者掩筠扉，但闻童稚悲。丈夫须出入，顾尔内无依。衔恨已酸骨，何况苦寒时。单车路萧条，回首长逶迟。飘风忽截野，嘹唳雁起飞。昔时同往路，独往今讵知。,
相和歌辞·相逢行,韦应物,二十登汉朝，英声迈今古。适从东方来，又欲谒明主。犹酣新丰酒，尚带灞陵雨。邂逅两相逢，别来问寒暑。宁知白日晚，暂向花间语。忽闻长乐钟，走马东西去。,
出还,韦应物,昔出喜还家，今还独伤意。入室掩无光，衔哀写虚位。凄凄动幽幔，寂寂惊寒吹。幼女复何知，时来庭下戏。咨嗟日复老，错莫身如寄。家人劝我餐，对案空垂泪。,
寄子西,韦应物,夏景已难度，怀贤思方续。乔树落疏阴，微风散烦燠。伤离枉芳札，忻遂见心曲。蓝上舍已成，田家雨新足。托邻素多欲，残帙犹见束。日夕上高斋，但望东原绿。,
除日,韦应物,思怀耿如昨，季月已云暮。忽惊年复新，独恨人成故。冰池始泮绿，梅援还飘素。淑景方转延，朝朝自难度。,
独游西斋，寄崔主簿,韦应物,同心忽已别，昨事方成昔。幽径还独寻，绿苔见行迹。秋斋正萧散，烟水易昏夕。忧来结几重，非君不可释。,
林园晚霁,韦应物,雨歇见青山，落日照林园。山多烟鸟乱，林清风景翻。提携唯子弟，萧散在琴言。同游不同意，耿耿独伤魂。寂寞钟已尽，如何还入门。,
西郊养疾，闻畅校书有新什见赠，久伫不至，,韦应物,养病惬清夏，郊园敷卉木。窗夕含涧凉，雨馀爱筠绿。披怀始高咏，对琴转幽独。仰子游群英，吐词如兰馥。还闻枉嘉藻，伫望延昏旭。唯见草青青，闭户沣水曲。,
沣上寄幼遐,韦应物,寂寞到城阙，惆怅返柴荆。端居无所为，念子远徂征。夏昼人已息，我怀独未宁。忽从东斋起，兀兀寻涧行。罥挂丛榛密，披玩孤花明。旷然西南望，一极山水情。周览同游处，逾恨阻音形。壮图非旦夕，君子勤令名。勿复久留燕，蹉跎在北京。,
杂曲歌辞·宫中调笑,韦应物,胡马，胡马，远放燕支山下。咆沙咆雪独嘶，东望西望路迷。迷路，迷路，边草无穷日暮。河汉，河汉，晓挂秋城漫漫。愁人起望相思，江南塞北别离。离别，离别，河汉虽同路绝。,
寄令狐侍郎,韦应物,三山有琼树，霜雪色逾新。始自风尘交，中结绸缪姻。西掖方掌诰，南宫复司春。夕燕华池月，朝奉玉阶尘。众宝归和氏，吹嘘多俊人。群公共然诺，声问迈时伦。孤鸿既高举，燕雀在荆榛。翔集且不同，岂不欲殷勤。一旦迁南郡，江湖渺无垠。宠辱良未定，君子岂缁磷。寒暑已推斥，别离生苦辛。非将会面目，书札何由申。,
寄大梁诸友,韦应物,分竹守南谯，弭节过梁池。雄都众君子，出饯拥河湄。燕谑始云洽，方舟已解维。一为风水便，但见山川驰。昨日次睢阳，今夕宿符离。云树怆重叠，烟波念还期。相敦在勤事，海内方劳师。,
陪王卿郎中游南池,韦应物,鹓鸿俱失侣，同为此地游。露浥荷花气，风散柳园秋。烟草凝衰屿，星汉泛归流。林高初上月，塘深未转舟。清言屡往复，华樽始献酬。终忆秦川赏，端坐起离忧。,
南园陪王卿游瞩,韦应物,形迹虽拘检，世事澹无心。郡中多山水，日夕听幽禽。几阁文墨暇，园林春景深。杂花芳意散，绿池暮色沉。君子有高躅，相携在幽寻。一酌何为贵，可以写冲襟。,
游西山,韦应物,时事方扰扰，幽赏独悠悠。弄泉朝涉涧，采石夜归州。挥翰题苍峭，下马历嵌丘。所爱唯山水，到此即淹留。,
秋景诣琅琊精舍,韦应物,屡访尘外迹，未穷幽赏情。高秋天景远，始见山水清。上陟岩殿憩，暮看云壑平。苍茫寒色起，迢递晚钟鸣。意有清夜恋，身为符守婴。悟言缁衣子，萧洒中林行。,
雨夜宿清都观,韦应物,灵飙动阊阖，微雨洒瑶林。复此新秋夜，高阁正沉沉。旷岁恨殊迹，兹夕一披襟。洞户含凉气，网轩构层阴。况自展良友，芳樽遂盈斟。适悟委前妄，清言怡道心。岂恋腰间绶，如彼笼中禽。,
简寂观西涧瀑布下作,韦应物,淙流绝壁散，虚烟翠涧深。丛际松风起，飘来洒尘襟。窥萝玩猿鸟，解组傲云林。茶果邀真侣，觞酌洽同心。旷岁怀兹赏，行春始重寻。聊将横吹笛，一写山水音。,
游南斋,韦应物,池上鸣佳禽，僧斋日幽寂。高林晚露清，红药无人摘。春水不生烟，荒冈筠翳石。不应朝夕游，良为蹉跎客。,
饯雍聿之潞州谒李中丞,韦应物,郁郁雨相遇，出门草青青。酒酣拔剑舞，慷慨送子行。驱马涉大河，日暮怀洛京。前登太行路，志士亦未平。薄游五府都，高步振英声。主人才且贤，重士百金轻。丝竹促飞觞，夜宴达晨星。娱乐易淹暮，谅在执高情。,
送李儋,韦应物,别离何从生，乃在亲爱中。反念行路子，拂衣自西东。日昃不留宴，严车出崇墉。行游非所乐，端忧道未通。春野百卉发，清川思无穷。芳时坐离散，世事谁可同。归当掩重关，默默想音容。,
郡内闲居,韦应物,栖息绝尘侣，孱钝得自怡。腰悬竹使符，心与庐山缁。永日一酣寝，起坐兀无思。长廊独看雨，众药发幽姿。今夕已云罢，明晨复如斯。何事能为累，宠辱岂要辞。,
宴别幼遐与君贶兄弟,韦应物,乖阙意方弭，安知忽来翔。累日重欢宴，一旦复离伤。置酒慰兹夕，秉烛坐华堂。契阔未及展，晨星出东方。征人惨已辞，车马俨成装。我怀自无欢，原野满春光。群水含时泽，野雉鸣朝阳。平生有壮志，不觉泪沾裳。况自守空宇，日夕但彷徨。,
谢栎阳令归西郊，赠别诸友生,韦应物,结发仕州县，蹉跎在文墨。徒有排云心，何由生羽翼。幸遭明盛日，万物蒙生植。独此抱微痾，颓然谢斯职。世道方荏苒，郊园思偃息。为欢日已延，君子情未极。驰觞忽云晏，高论良难测。游步清都宫，迎风嘉树侧。晨起西郊道，原野分黍稷。自乐陶唐人，服勤在微力。伫君列丹陛，出处两为得。,
送雷监赴阙庭,韦应物,才大无不备，出入为时须。雄藩精理行，秘府擢文儒。诏书忽已至，焉得久踟蹰。方舟趁朝谒，观者盈路衢。广筵列众宾，送爵无停迂。攀饯诚怆恨，贺荣且欢娱。长陪柏梁宴，日向丹墀趋。时方重右职，蹉跎独海隅。,
酬卢嵩秋夜见寄五韵,韦应物,乔木生夜凉，月华满前墀。去君咫尺地，劳君千里思。素秉栖遁志，况贻招隐诗。坐见林木荣，愿赴沧洲期。何能待岁晏，携手当此时。,
述园鹿,韦应物,野性本难畜，玩习亦逾年。麑班始力直，麚角已苍然。仰首嚼园柳，俯身饮清泉。见人若闲暇，蹶起忽低骞。兹兽有高貌，凡类宁比肩。不得游山泽，跼促诚可怜。,
酬元伟过洛阳夜燕,韦应物,三载寄关东，所欢皆远违。思怀方耿耿，忽得观容辉。亲燕在良夜，欢携辟中闱。问我犹杜门，不能奋高飞。明灯照四隅，炎炭正可依。清觞虽云酌，所愧乏珍肥。晨装复当行，寥落星已稀。何以慰心曲，伫子西还归。,
鸢夺巢,韦应物,野鹊野鹊巢林梢，鸱鸢恃力夺鹊巢。吞鹊之肝啄鹊脑，窃食偷居还自保。凤凰五色百鸟尊，知鸢为害何不言。霜鹯野鹞得残肉，同啄膻腥不肯逐。可怜百鸟纷纵横，虽有深林何处宿。,
鼙鼓行,韦应物,淮海生云暮惨澹，广陵城头鼙鼓暗，寒声坎坎风动边。忽似孤城万里绝，四望无人烟。又如虏骑截辽水，胡马不食仰朔天。座中亦有燕赵士，闻鼙不语客心死。何况鳏孤火绝无晨炊，独妇夜泣官有期。,
马明生遇神女歌,韦应物,学仙贵功亦贵精，神女变化感马生。石壁千寻启双检，中有玉堂铺玉簟。立之一隅不与言，玉体安隐三日眠。马生一立心转坚，知其丹白蒙哀怜。安期先生来起居，请示金铛玉佩天皇书。神女呵责不合见，仙子谢过手足战。大瓜玄枣冷如冰，海上摘来朝霞凝。赐仙复坐对食讫，颔之使去随烟升。乃言马生合不死，少姑教敕令付尔。安期再拜将生出，一授素书天地毕。,
宝观主白鸲鹆歌,韦应物,鸲鹆鸲鹆，众皆如漆，尔独如玉。鸲之鹆之，众皆蓬蒿下，尔自三山来。三山处子下人间，绰约不妆冰雪颜。仙鸟随飞来掌上。来掌上，时拂拭。人心鸟意自无猜，玉指霜毛本同色。有时一去凌苍苍，朝游汗漫暮玉堂。巫峡雨中飞暂湿，杏花林里过来香。日夕依仁全羽翼，空欲衔环非报德。岂不及阿母之家青鸟儿，汉宫来往传消息。,
寇季膺古刀歌,韦应物,古刀寒锋青槭槭，少年交结平陵客。求之时代不可知，千痕万穴如星离。重叠泥沙更剥落，纵横鳞甲相参差。古物有灵知所适，貂裘拂之横广席。阴森白日掩云虹，错落池光动金碧。知君宝此夸绝代，求之不得心常爱。厌见今时绕指柔，片锋折刃犹堪佩。高山成谷苍海填，英豪埋没谁所捐。吴钩断马不知处，几度烟尘今独全。夜光投人人不畏，知君独识精灵器。酬恩结思心自知，死生好恶不相弃。白虎司秋金气清，高天寥落云峥嵘。月肃风凄古堂净，精芒切切如有声。何不跨蓬莱，斩长鲸。世人所好殊辽阔，千金买铅徒一割。,
凌雾行,韦应物,秋城海雾重，职事凌晨出。浩浩合元天，溶溶迷朗日。才看含鬓白，稍视沾衣密。道骑全不分，郊树都如失。霏微误嘘吸，肤腠生寒栗。归当饮一杯，庶用蠲斯疾。,
效陶彭泽,韦应物,霜露悴百草，时菊独妍华。物性有如此，寒暑其奈何。掇英泛浊醪，日入会田家。尽醉茅檐下，一生岂在多。,
奉和圣制重阳日赐宴,韦应物,圣心忧万国，端居在穆清。玄功致海晏，锡宴表文明。恩属重阳节，雨应此时晴。寒菊生池苑，高树出宫城。捧藻千官处，垂戒百王程。复睹开元日，臣愚献颂声。,
虞获子鹿,韦应物,虞获子鹿，畜之城陬。园有美草，池有清流。但见蹶蹶，亦闻呦呦。谁知其思，岩谷云游。,
和吴舍人早春归沐西亭言志,韦应物,晓漏戒中禁，清香肃朝衣。一门双掌诰，伯侍仲言归。亭高性情旷，职密交游稀。赋诗乐无事，解带偃南扉。阳春美时泽，旭霁望山晖。幽禽响未转，东原绿犹微。名虽列仙爵，心已遣尘机。即事同岩隐，圣渥良难违。,
答故人见谕,韦应物,素寡名利心，自非周圆器。徒以岁月资，屡蒙藩条寄。时风重书札，物情敦货遗。机杼十缣单，慵疏百函愧。常负交亲责，且为一官累。况本濩落人，归无置锥地。省己已知非，枉书见深致。虽欲效区区，何由枉其志。,
冬夜宿司空曙野居，因寄酬赠,韦应物,南北与山邻，蓬庵庇一身。繁霜疑有雪，荒草似无人。遂性在耕稼，所交唯贱贫。何掾张椽傲，每重德璋亲。,
月晦忆去年与亲友曲水游宴,韦应物,晦赏念前岁，京国结良俦。骑出宣平里，饮对曲池流。今朝隔天末，空园伤独游。雨歇林光变，塘绿鸟声幽。凋氓积逋税，华鬓集新秋。谁言恋虎符，终当还旧丘。,
经函谷关,韦应物,洪河绝山根，单轨出其侧。万古为要枢，往来何时息。秦皇既恃险，海内被吞食。及嗣同覆颠，咽喉莫能塞。炎灵讵西驾，娄子非经国。徒欲扼诸侯，不知恢至德。圣朝及天宝，豺虎起东北。下沉战死魂，上结穷冤色。古今虽共守，成败良可识。藩屏无俊贤，金汤独何力。驰车一登眺，感慨中自恻。,
往云门郊居途经回流作,韦应物,兹晨乃休暇，适往田家庐。原谷径途涩，春阳草木敷。才遵板桥曲，复此清涧纡。崩壑方见射，回流忽已舒。明灭泛孤景，杳霭含夕虚。无将为邑志，一酌澄波馀。,
经少林精舍，寄都邑亲友,韦应物,息驾依松岭，高阁一攀缘。前瞻路已穷，既诣喜更延。出巘听万籁，入林濯幽泉。鸣钟生道心，暮磬空云烟。独往虽暂适，多累终见牵。方思结茅地，归息期暮年。,
乘月过西郊渡,韦应物,远山含紫氛，春野霭云暮。值此归时月，留连西涧渡。谬当文墨会，得与群英遇。赏逐乱流翻，心将清景悟。行车俨未转，芳草空盈步。已举候亭火，犹爱村原树。还当守故扃，怅恨秉幽素。,
同德寺雨后，寄元侍御、李博士,韦应物,川上风雨来，须臾满城阙。岧峣青莲界，萧条孤兴发。前山遽已净，阴霭夜来歇。乔木生夏凉，流云吐华月。严城自有限，一水非难越。相望曙河远，高斋坐超忽。,
自蒲塘驿回驾经历山水,韦应物,馆宿风雨滞，始晴行盖转。浔阳山水多，草木俱纷衍。崎岖缘碧涧，苍翠践苔藓。高树夹潺湲，崩石横阴巘。野杏依寒拆，馀云冒岚浅。性惬形岂劳，境殊路遗缅。忆昔终南下，佳游亦屡展。时禽下流暮，纷思何由遣。,
山行积雨，归途始霁,韦应物,揽辔穷登降，阴雨遘二旬。但见白云合，不睹岩中春。急涧岂易揭，峻途良难遵。深林猿声冷，沮洳虎迹新。始霁升阳景，山水阅清晨。杂花积如雾，百卉萋已陈。鸣驺屡骧首，归路自忻忻。,
闲居赠友,韦应物,补吏多下迁，罢归聊自度。园庐既芜没，烟景空澹泊。闲居养痾瘵，守素甘葵藿。颜鬓日衰耗，冠带亦寥落。青苔已生路，绿筠始分箨。夕气下遥阴，微风动疏薄。草玄良见诮，杜门无请托。非君好事者，谁来顾寂寞。,
寺居独夜，寄崔主簿,韦应物,幽人寂不寐，木叶纷纷落。寒雨暗深更，流萤度高阁。坐使青灯晓，还伤夏衣薄。宁知岁方晏，离居更萧索。,
善福精舍示诸生,韦应物,湛湛嘉树阴，清露夜景沉。悄然群物寂，高阁似阴岑。方以玄默处，岂为名迹侵。法妙不知归，独此抱冲襟。斋舍无馀物，陶器与单衾。诸生时列坐，共爱风满林。,
寓居沣上精舍，寄于、张二舍人,韦应物,万木丛云出香阁，西连碧涧竹林园。高斋犹宿远山曙，微霰下庭寒雀喧。道心淡泊对流水，生事萧疏空掩门。时忆故交那得见，晓排阊阖奉明恩。,
还阙首途，寄精舍亲友,韦应物,休沐日云满，冲然将罢观。严车候门侧，晨起正朝冠。山泽含馀雨，川涧注惊湍。揽辔遵东路，回首一长叹。居人已不见，高阁在林端。,
京师叛乱寄诸弟,韦应物,弱冠遭世难，二纪犹未平。羁离官远郡，虎豹满西京。上怀犬马恋，下有骨肉情。归去在何时，流泪忽沾缨。忧来上北楼，左右但军营。函谷行人绝，淮南春草生。鸟鸣野田间，思忆故园行。何当四海晏，甘与齐民耕。,
简郡中诸生,韦应物,守郡卧秋阁，四面尽荒山。此时听夜雨，孤灯照窗间。药园日芜没，书帷长自闲。惟当上客至，论诗一解颜。,
与卢陟同游永定寺北池僧斋,韦应物,密竹行已远，子规啼更深。绿池芳草气，闲斋春树阴。晴蝶飘兰径，游蜂绕花心。不遇君携手，谁复此幽寻。,
同韩郎中闲庭南望秋景,韦应物,朝下抱馀素，地高心本闲。如何趋府客，罢秩见秋山。疏树共寒意，游禽同暮还。因君悟清景，西望一开颜。,
精舍纳凉,韦应物,山景寂已晦，野寺变苍苍。夕风吹高殿，露叶散林光。清钟始戒夜，幽禽尚归翔。谁复掩扉卧，不咏南轩凉。,
至西峰兰若受田妇馈,韦应物,攀崖复缘涧，遂造幽人居。鸟鸣泉谷暖，土起萌甲舒。聊登石楼憩，下玩潭中鱼。田妇有嘉献，泼撒新岁馀。常怪投钱饮，事与贤达疏。今我何为答，鳏寡欲焉如。,
游琅琊山寺,韦应物,受命恤人隐，兹游久未遑。鸣驺响幽涧，前旌耀崇冈。青冥台砌寒，绿缛草木香。填壑跻花界，叠石构云房。经制随岩转，缭绕岂定方。新泉泄阴壁，高萝荫绿塘。攀林一栖止，饮水得清凉。物累诚可遣，疲氓终未忘。还归坐郡阁，但见山苍苍。,
夏景园庐,韦应物,群木昼阴静，北窗凉气多。闲居逾时节，夏云已嵯峨。搴叶爱繁绿，缘涧弄惊波。岂为论夙志，对此青山阿。,
题郑弘宪侍御遗爱草堂,韦应物,居士近依僧，青山结茅屋。疏松映岚晚，春池含苔绿。繁华冒阳岭，新禽响幽谷。长啸攀乔林，慕兹高世躅。,
县斋,韦应物,仲春时景好，草木渐舒荣。公门且无事，微雨园林清。决决水泉动，忻忻众鸟鸣。闲斋始延瞩，东作兴庶氓。即事玩文墨，抱冲披道经。于焉日淡泊，徒使芳尊盈。,
休暇东斋,韦应物,由来束带士，请谒无朝暮。公暇及私身，何能独闲步。摘叶爱芳在，扪竹怜粉污。岸帻偃东斋，夏天清晓露。怀仙阅真诰，贻友题幽素。荣达颇知疏，恬然自成度。绿苔日已满，幽寂谁来顾。,
夏景端居即事,韦应物,北斋有凉气，嘉树对层城。重门永日掩，清池夏云生。遇此庭讼简，始闻蝉初鸣。逾怀故园怆，默默以缄情。,
送黎六郎赴阳翟少府,韦应物,试吏向嵩阳，春山踯躅芳。腰垂新绶色，衣满旧芸香。乔树别时绿，客程关外长。只应传善政，日夕慰高堂。,
送开封卢少府,韦应物,雄藩车马地，作尉有光辉。满席宾常侍，阗街烛夜归。关河征旆远，烟树夕阳微。到处无留滞，梁园花欲稀。,
送汾城王主簿,韦应物,少年初带印，汾上又经过。芳草归时遍，情人故郡多。禁钟春雨细，宫树野烟和。相望东桥别，微风起夕波。,
奉送从兄宰晋陵,韦应物,东郊暮草歇，千里夏云生。立马愁将夕，看山独送行。依微吴苑树，迢递晋陵城。慰此断行别，邑人多颂声。,
送宣州周录事,韦应物,清时重儒士，纠郡属伊人。薄游长安中，始得一交亲。英豪若云集，饯别塞城闉。高驾临长路，日夕起风尘。方念清宵宴，已度芳林春。从兹一分手，缅邈吴与秦。但睹年运驶，安知后会因。唯当存令德，可以解悁勤。,
送郗詹事,韦应物,圣朝列群彦，穆穆佐休明。君子独知止，悬车守国程。忠良信旧德，文学播英声。既获天爵美，况将齿位并。书奏蒙省察，命驾乃东征。皇恩赐印绶，归为田里荣。朝野同称叹，园绮郁齐名。长衢轩盖集，饮饯出西京。时属春阳节，草木已含英。洛川当盛宴，斯焉为达生。,
送苏评事,韦应物,季弟仕谯都，元兄坐兰省。言访始忻忻，念离当耿耿。嵯峨夏云起，迢递山川永。登高望去尘，纷思终难整。,
送陆侍御还越,韦应物,居藩久不乐，遇子聊一欣。英声颇籍甚，交辟乃时珍。绣衣过旧里，骢马辉四邻。敬恭尊郡守，笺简具州民。谬忝诚所愧，思怀方见申。置榻宿清夜，加笾宴良辰。遵途还盛府，行舫绕长津。自有贤方伯，得此文翰宾。,
花径,韦应物,山花夹径幽，古甃生苔涩。胡床理事馀，玉琴承露湿。朝与诗人赏，夜携禅客入。自是尘外踪，无令吏趋急。,
送刘评事,韦应物,声华满京洛，藻翰发阳春。未遂鹓鸿举，尚为江海宾。吴中高宴罢，西上一游秦。已想函关道，游子冒风尘。丈夫岂恨别，一酌且欢忻。,
西塞山,韦应物,势从千里奔，直入江中断。岚横秋塞雄，地束惊流满。,
任洛阳丞，答前长安田少府问,韦应物,相逢且对酒，相问欲何如。数岁犹卑吏，家人笑著书。告归应未得，荣宦又知疏。日日生春草，空令忆旧居。,
答李浣三首,韦应物,孤客逢春暮，缄情寄旧游。海隅人使远，书到洛阳秋。马卿犹有壁，渔父自无家。想子今何处，扁舟隐荻花。林中观易罢，溪上对鸥闲。楚俗饶辞客，何人最往还。,
横吹曲辞·长安道,韦应物,汉家宫殿含云烟，两宫十里相连延。晨霞出没弄丹阙，春雨依微自甘泉。春雨依微春尚早，长安贵游爱芳草。宝马横来下建章，香车却转避驰道。贵游谁最贵，卫霍世难比。何能蒙主恩，幸遇边尘起。归来甲第拱皇居，朱门峨峨临九衢。中有流苏合欢之宝帐，一百二十凤凰罗列含明珠。下有锦铺翠被之粲烂，博山吐香五云散。丽人绮阁情飘飖，头上鸳钗双翠翘。低鬟曳袖回春雪，聚黛一声愁碧霄。山珍海错弃藩篱，烹犊炰羔如折葵。既请列侯封部曲，还将金印授庐儿。欢荣若此何所苦，但苦白日西南驰。,
易言,韦应物,洪炉炽炭燎一毛，大鼎炊汤沃残雪。疾影随形不觉至，千钧引缕不知绝。未若同心言，一言和同解千结。,
与友生野饮效陶体,韦应物,携酒花林下，前有千载坟。于时不共酌，奈此泉下人。始自玩芳物，行当念徂春。聊舒远世踪，坐望还山云。且遂一欢笑，焉知贱与贫。,
陪王郎中寻孔征君,韦应物,俗吏闲居少，同人会面难。偶随香署客，来访竹林欢。暮馆花微落，春城雨暂寒。瓮间聊共酌，莫使宦情阑。,
移疾会诗客元生与释子法朗，因贻诸祠曹,韦应物,对此嘉树林，独有戚戚颜。抱瘵知旷职，淹旬非乐闲。释子来问讯，诗人亦扣关。道同意暂遣，客散疾徐还。园径自幽静，玄蝉噪其间。高窗瞰远郊，暮色起秋山。英曹幸休暇，悢悢心所攀。,
有所思,韦应物,借问堤上柳，青青为谁春。空游昨日地，不见昨日人。缭绕万家井，往来车马尘。莫道无相识，要非心所亲。,
夏夜忆卢嵩,韦应物,霭霭高馆暮，开轩涤烦襟。不知湘雨来，潇洒在幽林。炎月得凉夜，芳樽谁与斟。故人南北居，累月间徽音。人生无闲日，欢会当在今。反侧候天旦，层城苦沉沉。,
发广陵留上家兄，兼寄上长沙,韦应物,将违安可怀，宿恋复一方。家贫无旧业，薄宦各飘飏。执板身有属，淹时心恐惶。拜言不得留，声结泪满裳。漾漾动行舫，亭亭远相望。离晨苦须臾，独往道路长。萧条风雨过，得此海气凉。感秋意已违，况自结中肠。推道固当遣，及情岂所忘。何时共还归，举翼鸣春阳。,
晚归沣川,韦应物,凌雾朝阊阖，落日返清川。簪组方暂解，临水一翛然。昆弟忻来集，童稚满眼前。适意在无事，携手望秋田。南岭横爽气，高林绕遥阡。野庐不锄理，翳翳起荒烟。名秩斯逾分，廉退愧不全。已想平门路，晨骑复言旋。,
叹杨花,韦应物,空蒙不自定，况值暄风度。旧赏逐流年，新愁忽盈素。才萦下苑曲，稍满东城路。人意有悲欢，时芳独如故。,
闲斋对雨,韦应物,幽独自盈抱，阴淡亦连朝。空斋对高树，疏雨共萧条。巢燕翻泥湿，蕙花依砌消。端居念往事，倏忽苦惊飙。,
开元观怀旧，寄李二、韩二、裴四兼呈崔郎中,韦应物,宿昔清都燕，分散各西东。车马行迹在，霜雪竹林空。方轸故物念，谁复一樽同。聊披道书暇，还此听松风。,
三月三日寄诸弟兼怀崔都水,韦应物,暮节看已谢，兹晨愈可惜。风澹意伤春，池寒花敛夕。对酒始依依，怀人还的的。谁当曲水行，相思寻旧迹。,
郡斋赠王卿,韦应物,无术谬称简，素餐空自嗟。秋斋雨成滞，山药寒始华。濩落人皆笑，幽独岁逾赊。唯君出尘意，赏爱似山家。,
再游西郊渡,韦应物,水曲一追游，游人重怀恋。婵娟昨夜月，还向波中见。惊禽栖不定，流芳寒未遍。携手更何时，伫看花似霰。,
简恒璨,韦应物,室虚多凉气，天高属秋时。空庭夜风雨，草木晓离披。简书日云旷，文墨谁复持。聊因遇澄静，一与道人期。,
寄诸弟,韦应物,岁暮兵戈乱京国，帛书间道访存亡。还信忽从天上落，唯知彼此泪千行。,
途中寄杨邈、裴绪，示褒子（永阳县馆中作）,韦应物,上宰领淮右，下国属星驰。雾野腾晓骑，霜竿裂冻旗。萧萧陟连冈，莽莽望空陂。风截雁嘹唳，云惨树参差。高斋明月夜，中庭松桂姿。当睽一酌恨，况此两旬期。,
寄裴处士,韦应物,春风驻游骑，晚景澹山晖。一问清泠子，独掩荒园扉。草木雨来长，里闾人到稀。方从广陵宴，花落未言归。,
神静师院,韦应物,青苔幽巷遍，新林露气微。经声在深竹，高斋独掩扉。憩树爱岚岭，听禽悦朝晖。方耽静中趣，自与尘事违。,
道晏寺主院,韦应物,北邻有幽竹，潜筠穿我庐。往来地已密，心乐道者居。残花回往节，轻条荫夏初。闻钟北窗起，啸傲永日馀。,
送张侍御秘书江左觐省,韦应物,莫叹都门路，归无驷马车。绣衣犹在箧，芸阁已观书。沃野收红稻，长江钓白鱼。晨餐亦可荐，名利欲何如。,
咏声,韦应物,万物自生听，太空恒寂寥。还从静中起，却向静中消。,
杂曲歌辞·三台二首,韦应物,一年一年老去，明日后日花开。未报长安平定，万国岂得衔杯。冰泮寒塘水绿，雨馀百草皆生。朝来衡门无事，晚下高斋有情。,
夜直省中,韦应物,河汉有秋意，南宫生早凉。玉漏残杳杳，云阙更苍苍。华灯发新焰，轻烟浮夕香。顾迹知为忝，束带愧周行。,
送榆次林明府,韦应物,无嗟千里远，亦是宰王畿。策马雨中去，逢人关外稀。邑传榆石在，路绕晋山微。别思方萧索，新秋一叶飞。,
送别覃孝廉,韦应物,思亲自当去，不第未蹉跎。家住青山下，门前芳草多。秭归通远徼，巫峡注惊波。州举年年事，还期复几何。,
晓坐西斋,韦应物,冬冬城鼓动，稍稍林鸦去。柳意不胜春，岩光已知曙。寝斋有单祶，灵药为朝茹。盥漱忻景清，焚香澄神虑。公门自常事，道心宁易处。,
送槐广落第归扬州,韦应物,下第常称屈，少年心独轻。拜亲归海畔，似舅得诗名。晚对青山别，遥寻芳草行。还期应不远，寒露湿芜城。,
送姚孙还河中,韦应物,上国旅游罢，故园生事微。风尘满路起，行人何处归。留思芳树饮，惜别暮春晖。几日投关郡，河山对掩扉。,
重送丘二十二还临平山居,韦应物,岁中始再觏，方来又解携。才留野艇语，已忆故山栖。幽涧人夜汲，深林鸟长啼。还持郡斋酒，慰子霜露凄。,
送崔叔清游越,韦应物,忘兹适越意，爱我郡斋幽。野情岂好谒，诗兴一相留。远水带寒树，阊门望去舟。方伯怜文士，无为成滞游。,
慈恩寺南池秋荷咏,韦应物,对殿含凉气，裁规覆清沼。衰红受露多，馀馥依人少。萧萧远尘迹，飒飒凌秋晓。节谢客来稀，回塘方独绕。,
山耕叟,韦应物,萧萧垂白发，默默讵知情。独放寒林烧，多寻虎迹行。暮归何处宿，来此空山耕。,
假中枉卢二十二书亦称卧疾，兼讶李二久不访,韦应物,微官何事劳趋走，服药闲眠养不才。花里棋盘憎鸟污，枕边书卷讶风开。故人问讯缘同病，芳月相思阻一杯。应笑王戎成俗物，遥持麈尾独徘徊。,
寄酬李博士永宁主簿叔厅见待,韦应物,解鞍先几日，款曲见新诗。定向公堂醉，遥怜独去时。叶沾寒雨落，钟度远山迟。晨策已云整，当同林下期。,
萼绿华歌,韦应物,有一人兮升紫霞，书名玉牒兮萼绿华。仙容矫矫兮杂瑶珮，轻衣重重兮蒙绛纱。云雨愁思兮望淮海，鼓吹萧条兮驾龙车。世淫浊兮不可降，胡不来兮玉斧家。,
效何水部二首,韦应物,玉宇含清露，香笼散轻烟。应当结沉抱，难从兹夕眠。夕漏起遥恨，虫响乱秋阴。反复相思字，中有故人心。,
燕李录事,韦应物,与君十五侍皇闱，晓拂炉烟上赤墀。花开汉苑经过处，雪下骊山沐浴时。近臣零落今犹在，仙驾飘飖不可期。此日相逢思旧日，一杯成喜亦成悲。,
路逢崔、元二侍御避马见招，以诗见赠,韦应物,一台称二妙，归路望行尘。俱是攀龙客，空为避马人。见招翻跼蹐，相问良殷勤。日日吟趋府，弹冠岂有因。,
休暇日访王侍御不遇,韦应物,九日驱驰一日闲，寻君不遇又空还。怪来诗思清人骨，门对寒流雪满山。,
对韩少尹所赠砚有怀,韦应物,故人谪遐远，留砚宠斯文。白水浮香墨，清池满夏云。念离心已永，感物思徒纷。未有桂阳使，裁书一报君。,
立夏日忆京师诸弟,韦应物,改序念芳辰，烦襟倦日永。夏木已成阴，公门昼恒静。长风始飘阁，叠云才吐岭。坐想离居人，还当惜徂景。,
寄冯著,韦应物,春雷起萌蛰，土壤日已疏。胡能遭盛明，才俊伏里闾。偃仰遂真性，所求惟斗储。披衣出茅屋，盥漱临清渠。吾道亦自适，退身保玄虚。幸无职事牵，且览案上书。亲友各驰骛，谁当访敝庐。思君在何夕，明月照广除。,
始夏南园思旧里,韦应物,夏首云物变，雨馀草木繁。池荷初帖水，林花已扫园。萦丛蝶尚乱，依阁鸟犹喧。对此残芳月，忆在汉陵原。,
悲纨扇,韦应物,非关秋节至，讵是恩情改。掩颦人已无，委箧凉空在。何言永不发，暗使销光彩。,
至开化里寿春公故宅,韦应物,宁知府中吏，故宅一徘徊。历阶存往敬，瞻位泣馀哀。废井没荒草，阴牖生绿苔。门前车马散，非复昔时来。,
沣上对月，寄孔谏议,韦应物,思怀在云阙，泊素守中林。出处虽殊迹，明月两知心。,
秋夜南宫，寄沣上弟及诸生,韦应物,暝色起烟阁，沉抱积离忧。况兹风雨夜，萧条梧叶秋。空宇感凉至，颓颜惊岁周。日夕游阙下，山水忆同游。,
闲居寄诸弟,韦应物,秋草生庭白露时，故园诸弟益相思。尽日高斋无一事，芭蕉叶上独题诗。,
示全真元常（元常，赵氏生）,韦应物,余辞郡符去，尔为外事牵。宁知风雪夜，复此对床眠。始话南池饮，更咏西楼篇。无将一会易，岁月坐推迁。,
诣西山深师,韦应物,曹溪旧弟子，何缘住此山。世有征战事，心将流水闲。扫林驱虎出，宴坐一林间。藩守宁为重，拥骑造云关。,
和张舍人夜直中书，寄吏部刘员外,韦应物,西垣草诏罢，南宫忆上才。月临兰殿出，凉自凤池来。松桂生丹禁，鸳鹭集云台。托身各有所，相望徒徘徊。,
咏露珠,韦应物,秋荷一滴露，清夜坠玄天。将来玉盘上，不定始知圆。,
送章八元秀才擢第往上都应制,韦应物,决胜文场战已酣，行应辟命复才堪。旅食不辞游阙下，春衣未换报江南。天边宿鸟生归思，关外晴山满夕岚。立马欲从何处别，都门杨柳正毵毵。,
赋得鼎门，送卢耿赴任,韦应物,名因定鼎地，门对凿龙山。水北楼台近，城南车马还。稍开芳野静，欲掩暮钟闲。去此无嗟屈，前贤尚抱关。,
郡中西斋,韦应物,似与尘境绝，萧条斋舍秋。寒花独经雨，山禽时到州。清觞养真气，玉书示道流。岂将符守恋，幸已栖心幽。,
池上,韦应物,郡中卧病久，池上一来赊。榆柳飘枯叶，风雨倒横查。,
难言,韦应物,掬土移山望山尽，投石填海望海满。持索捕风几时得，将刀斫水几时断。未若不相知，中心万仞何由款。,
奉和张大夫戏示青山郎,韦应物,天生逸世姿，竹马不曾骑。览卷冰将释，援毫露欲垂。金貂传几叶，玉树长新枝。荣禄何妨早，甘罗亦小儿。,
酬阎员外陟,韦应物,寒夜阻良觌，丛竹想幽居。虎符予已误，金丹子何如。宴集观农暇，笙歌听讼馀。虽蒙一言教，自愧道情疏。,
清明日忆诸弟,韦应物,冷食方多病，开襟一忻然。终令思故郡，烟火满晴川。杏粥犹堪食，榆羹已稍煎。唯恨乖亲燕，坐度此芳年。,
忆沣上幽居,韦应物,一来当复去，犹此厌樊笼。况我林栖子，朝服坐南宫。唯独问啼鸟，还如沣水东。,
授衣还田里,韦应物,公门悬甲令，浣濯遂其私。晨起怀怆恨，野田寒露时。气收天地广，风凄草木衰。山明始重叠，川浅更逶迤。烟火生闾里，禾黍积东菑。终然可乐业，时节一来斯。,
同德阁期元侍御、李博士不至，各投赠二首,韦应物,庭树忽已暗，故人那不来。只因厌烦暑，永日坐霜台。官荣多所系，闲居亦愆期。高阁犹相望，青山欲暮时。,
过扶风精舍旧居，简朝宗、巨川兄弟,韦应物,佛刹出高树，晨光闾井中。年深念陈迹，迨此独忡忡。零落逢故老，寂寥悲草虫。旧宇多改构，幽篁延本丛。栖止事如昨，芳时去已空。佳人亦携手，再往今不同。新文聊感旧，想子意无穷。,
悲故交,韦应物,白璧众求瑕，素丝易成污。万里颠沛还，高堂已长暮。积愤方盈抱，缠哀忽逾度。念子从此终，黄泉竟谁诉。一为时事感，岂独平生故。唯见荒丘原，野草涂朝露。,
晚出沣上，赠崔都水,韦应物,临流一舒啸，望山意转延。隔林分落景，馀霞明远川。首起趣东作，已看耘夏田。一从民里居，岁月再徂迁。昧质得全性，世名良自牵。行忻携手归，聊复饮酒眠。,
春日郊居，寄万年吉少府中孚、三原少府伟、,韦应物,谷鸟时一啭，田园春雨馀。光风动林早，高窗照日初。独饮涧中水，吟咏老氏书。城阙应多事，谁忆此闲居。,
冬至夜寄京师诸弟兼怀崔都水,韦应物,理郡无异政，所忧在素餐。徒令去京国，羁旅当岁寒。子月生一气，阳景极南端。已怀时节感，更抱别离酸。私燕席云罢，还斋夜方阑。邃幕沉空宇，孤灯照床单。应同兹夕念，宁忘故岁欢。川途恍悠邈，涕下一阑干。,
寒食日寄诸弟,韦应物,禁火暧佳辰，念离独伤抱。见此野田花，心思杜陵道。联骑定何时，予今颜已老。,
园亭览物,韦应物,积雨时物变，夏绿满园新。残花已落实，高笋半成筠。守此幽栖地，自是忘机人。,
行宽禅师院,韦应物,北望极长廊，斜扉映丛竹。亭午一来寻，院幽僧亦独。唯闻山鸟啼，爱此林下宿。,
蓝岭精舍,韦应物,石壁精舍高，排云聊直上。佳游惬始愿，忘险得前赏。崖倾景方晦，谷转川如掌。绿林含萧条，飞阁起弘敞。道人上方至，清夜还独往。日落群山阴，天秋百泉响。所嗟累已成，安得长偃仰。,
澄秀上座院,韦应物,缭绕西南隅，鸟声转幽静。秀公今不在，独礼高僧影。林下器未收，何人适煮茗。,
送元仓曹归广陵,韦应物,官闲得去住，告别恋音徽。旧国应无业，他乡到是归。楚山明月满，淮甸夜钟微。何处孤舟泊，遥遥心曲违。,
喜于广陵拜觐家兄奉送发还池州,韦应物,青青连枝树，苒苒久别离。客游广陵中，俱到若有期。俯仰叙存殁，哀肠发酸悲。收情且为欢，累日不知饥。夙驾多所迫，复当还归池。长安三千里，岁晏独何为。南出登阊门，惊飙左右吹。所别谅非远，要令心不怡。,
送颜司议使蜀访图书,韦应物,轺驾一封急，蜀门千岭曛。讵分江转字，但见路缘云。山馆夜听雨，秋猿独叫群。无为久留滞，圣主待遗文。,
答李瀚,韦应物,林中观易罢，溪上对鸥闲。楚俗饶词客，何人最往还。,
烟际钟,韦应物,隐隐起何处，迢迢送落晖。苍茫随思远，萧散逐烟微。秋野寂云晦，望山僧独归。,
酬豆卢仓曹题库壁见示,韦应物,掾局劳才子，新诗动洛川。运筹知决胜，聚米似论边。宴罢常分骑，晨趋又比肩。莫嗟年鬓改，郎署定推先。,
酬李儋,韦应物,开门临广陌，旭旦车驾喧。不见同心友，徘徊忧且烦。都城二十里，居在艮与坤。人生所各务，乖阔累朝昏。湛湛樽中酒，青青芳树园。缄情未及发，先此枉玙璠。迈世超高躅，寻流得真源。明当策疲马，与子同笑言。,
仙人祠,韦应物,苍岑古仙子，清庙閟华容。千载去寥廓，白云遗旧踪。归来灞陵上，犹见最高峰。,
燕衔泥,韦应物,"衔泥燕，声喽喽，尾涎涎。秋去何所归，春来复相见,岂不解决绝高飞碧云里，何为地上衔泥滓。衔泥虽贱意有营，梁朝日巢欲成。不见百鸟畏人林野宿，翻遭网罗俎其肉，未若衔泥入华屋。燕衔泥，百鸟之智莫与齐。",
信州录事参军常曾古鼎歌,韦应物,三年纠一郡，独饮寒泉井。江南铸器多铸银，罢官无物唯古鼎。雕螭刻篆相错盘，地中岁久青苔寒。左对苍山右流水，云有古来葛仙子。葛仙埋之何不还，耕者鎗然得其间。持示世人不知宝，劝君炼丹就寿考。,
将发楚州，经宝应县，访李二，忽于州馆相遇,韦应物,孤舟欲夜发，只为访情人。此地忽相遇，留连意更新。停杯嗟别久，对月言家贫。一问临邛令，如何待上宾。,
暮相思,韦应物,朝出自不还，暮归花尽发。岂无终日会，惜此花间月。空馆忽相思，微钟坐来歇。,
寄洪州幕府卢二十一侍御（自南昌令拜，顷同,韦应物,忽报南昌令，乘骢入郡城。同时趋府客，此日望尘迎。文苑台中妙，冰壶幕下清。洛阳相去远，犹使故林荣。,
叹白发,韦应物,还同一叶落，对此孤镜晓。丝缕乍难分，杨花复相绕。时役人易衰，吾年白犹少。第一百九十二卷,
将往滁城恋新竹，简崔都水示端,韦应物,停车欲去绕丛竹，偏爱新筠十数竿。莫遣儿童触琼粉，留待幽人回日看。,
登楼,韦应物,兹楼日登眺，流岁暗蹉跎。坐厌淮南守，秋山红树多。,
游灵岩寺,韦应物,始入松路永，独忻山寺幽。不知临绝槛，乃见西江流。吴岫分烟景，楚甸散林丘。方悟关塞眇，重轸故园愁。闻钟戒归骑，憩涧惜良游。地疏泉谷狭，春深草木稠。兹焉赏未极，清景期杪秋。,
因省风俗，与从侄成绪游山水，中道先归寄示,韦应物,累宵同燕酌，十舍携征骑。始造双林寂，遐搜洞府秘。群峰绕盘郁，悬泉仰特异。阴壑云松埋，阳崖烟花媚。每虑观省牵，中乖游践志。我尚山水行，子归栖息地。一操临流袂，上耸干云辔。独往倦危途，怀冲寡幽致。赖尔还都期，方将登楼迟。,
起度律师同居东斋院,韦应物,释子喜相偶，幽林俱避喧。安居同僧夏，清夜讽道言。对阁景恒晏，步庭阴始繁。逍遥无一事，松风入南轩。,
同越琅琊山,韦应物,石门有雪无行迹，松壑凝烟满众香。馀食施庭寒鸟下，破衣挂树老僧亡。,
夏至避暑北池,韦应物,昼晷已云极，宵漏自此长。未及施政教，所忧变炎凉。公门日多暇，是月农稍忙。高居念田里，苦热安可当。亭午息群物，独游爱方塘。门闭阴寂寂，城高树苍苍。绿筠尚含粉，圆荷始散芳。于焉洒烦抱，可以对华觞。,
咏玉,韦应物,乾坤有精物，至宝无文章。雕琢为世器，真性一朝伤。,
送冯著受李广州署为录事,韦应物,郁郁杨柳枝，萧萧征马悲。送君灞陵岸，纠郡南海湄。名在翰墨场，群公正追随。如何从此去，千里万里期。大海吞东南，横岭隔地维。建邦临日域，温燠御四时。百国共臻奏，珍奇献京师。富豪虞兴戎，绳墨不易持。州伯荷天宠，还当翊丹墀。子为门下生，终始岂见遗。所愿酌贪泉，心不为磷缁。上将玩国士，下以报渴饥。,
咏珊瑚,韦应物,绛树无花叶，非石亦非琼。世人何处得，蓬莱石上生。,
咏琉璃,韦应物,有色同寒冰，无物隔纤玉。象筵看不见，堪将对玉人。,
咏晓,韦应物,军中始吹角，城上河初落。深沉犹隐帷，晃朗先分阁。,
燕居即事,韦应物,萧条竹林院，风雨丛兰折。幽鸟林上啼，青苔人迹绝。燕居日已永，夏木纷成结。几阁积群书，时来北窗阅。,
送端东行,韦应物,世承清白遗，躬服古人言。从官俱守道，归来共闭门。驱车何处去，暮雪满平原。,
雪中,韦应物,空堂岁已晏，密室独安眠。压筱夜偏积，覆阁晓逾妍。连山暗古郡，惊风散一川。此时骑马出，忽省京华年。,
咏春雪,韦应物,裴回轻雪意，似惜艳阳时。不悟风花冷，翻令梅柳迟。,
夏花明,韦应物,夏条绿已密，朱萼缀明鲜。炎炎日正午，灼灼火俱燃。翻风适自乱，照水复成妍。归视窗间字，荧煌满眼前。,描写夏天，描写花
见紫荆花,韦应物,杂英纷已积，含芳独暮春。还如故园树，忽忆故园人。,
送秦系赴润州,韦应物,近作新婚镊白髯，长怀旧卷映蓝衫。更欲携君虎丘寺，不知方伯望征帆。,
题石桥,韦应物,远学临海峤，横此莓苔石。郡斋三四峰，如有灵仙迹。方愁暮云滑，始照寒池碧。自与幽人期，逍遥竟朝夕。,
善福精舍答韩司录清都观会宴见忆,韦应物,弱志厌众纷，抱素寄精庐。皦皦仰时彦，闷闷独为愚。之子亦辞秩，高踪罢驰驱。忽因西飞禽，赠我以琼琚。始表仙都集，复言欢乐殊。人生各有因，契阔不获俱。一来田野中，日与人事疏。水木澄秋景，逍遥清赏馀。枉驾怀前诺，引领岂斯须。无为便高翔，邈矣不可迂。,
采玉行,韦应物,官府征白丁，言采蓝谿玉。绝岭夜无家，深榛雨中宿。独妇饷粮还，哀哀舍南哭。,
杂体五首,韦应物,沉沉匣中镜，为此尘垢蚀。辉光何所如，月在云中黑。南金既雕错，鞶带共辉饰。空存鉴物名，坐使妍蚩惑。美人竭肝胆，思照冰玉色。自非磨莹工，日日空叹息。古宅集祆鸟，群号枯树枝。黄昏窥人室，鬼物相与期。居人不安寝，搏击思此时。岂无鹰与鹯，饱肉不肯飞。既乖逐鸟节，空养凌云姿。孤负肉食恩，何异城上鸱。春罗双鸳鸯，出自寒夜女。心精烟雾色，指历千万绪。长安贵豪家，妖艳不可数。裁此百日功，唯将一朝舞。舞罢复裁新，岂思劳者苦。同声自相应，体质不必齐。谁知贾人铎，能使大乐谐。铿锵发宫徵，和乐变其哀。人神既昭享，凤鸟亦下来。岂非至贱物，一奏升天阶。物情苟有合，莫问玉与泥。碌碌荆山璞，卞和献君门。荆璞非有求，和氏非有恩。所献知国宝，至公不待言。是非吾欲默，此道今岂存。,
酬张协律,韦应物,昔人鬻舂地，今人复一贤。属余藩守日，方君卧病年。丽思阻文宴，芳踪阙宾筵。经时岂不怀，欲往事屡牵。公府适烦倦，开缄莹新篇。非将握中宝，何以比其妍。感兹栖寓词，想复痾瘵缠。空宇风霜交，幽居情思绵。当以贫非病，孰云白未玄。邑中有其人，憔悴即我愆。由来牧守重，英俊得荐延。匪人等鸿毛，斯道何由宣。遭时无早晚，蕴器俟良缘。观文心未衰，勿药疾当痊。晨期简牍罢，驰慰子忡然。,
咏徐正字画青蝇,韦应物,误点能成物，迷真许一时。笔端来已久，座上去何迟。顾白曾无变，听鸡不复疑。讵劳才子赏，为入国人诗。,
赠萧河南,韦应物,厌剧辞京县，褒贤待诏书。酂侯方继业，潘令且闲居。霁后三川冷，秋深万木疏。对琴无一事，新兴复何如。,
雨夜感怀,韦应物,微雨洒高林，尘埃自萧散。耿耿心未平，沉沉夜方半。独惊长簟冷，遽觉愁鬓换。谁能当此夕，不有盈襟叹。,
感梦,韦应物,岁月转芜漫，形影长寂寥。仿佛觏微梦，感叹起中宵。绵思霭流月，惊魂飒回飙。谁念兹夕永，坐令颜鬓凋。,
登宝意寺上方旧游（寺在武功，曾居此寺）,韦应物,翠岭香台出半天，万家烟树满晴川。诸僧近住不相识，坐听微钟记往年。,
途中书情，寄沣上两弟，因送二甥却还,韦应物,华簪岂足恋，幽林徒自违。遥知别后意，寂寞掩郊扉。回首昆池上，更羡尔同归。,
陪元侍御春游,韦应物,何处醉春风，长安西复东。不因俱罢职，岂得此时同。贳酒宣平里，寻芳下苑中。往来杨柳陌，犹避昔年骢。,
赠李儋侍御,韦应物,风光山郡少，来看广陵春。残花犹待客，莫问意中人。,
寄恒璨,韦应物,心绝去来缘，迹顺人间事。独寻秋草径，夜宿寒山寺。今日郡斋闲，思问楞伽字。,
览褒子卧病一绝，聊以题示（沈氏生全真）,韦应物,念子抱沉疾，霜露变滁城。独此高窗下，自然无世情。,
襄武馆游眺,韦应物,州民知礼让，讼简得遨游。高亭凭古地，山川当暮秋。是时粳稻熟，西望尽田畴。仰恩惭政拙，念劳喜岁收。澹泊风景晏，缭绕云树幽。节往情恻恻，天高思悠悠。嘉宾幸云集，芳樽始淹留。还希习池赏，聊以驻鸣驺。,
宿永阳寄璨律师,韦应物,遥知郡斋夜，冻雪封松竹。时有山僧来，悬灯独自宿。,
寄庐山棕衣居士,韦应物,兀兀山行无处归，山中猛虎识棕衣。俗客欲寻应不遇，云溪道士见犹稀。,
义演法师西斋,韦应物,结茅临绝岸，隔水闻清磬。山水旷萧条，登临散情性。稍指缘原骑，还寻汲涧径。长啸倚亭树，怅然川光暝。,
西涧即事示卢陟,韦应物,寝扉临碧涧，晨起澹忘情。空林细雨至，圆文遍水生。永日无馀事，山中伐木声。知子尘喧久，暂可散烦缨。,
送李二归楚州（时李季弟牧楚州，被讼赴急）,韦应物,情人南楚别，复咏在原诗。忽此嗟岐路，还令泣素丝。风波朝夕远，音信往来迟。好去扁舟客，青云何处期。,
送阎寀赴东川辟,韦应物,冰炭俱可怀，孰云热与寒。何如结发友，不得携手欢。晨登严霜野，送子天一端。只承简书命，俯仰豸角冠。上陟白云峤，下冥玄壑湍。离群自有托，历险得所安。当念反穷巷，登朝成慨叹。,
留别洛京亲友,韦应物,握手出都门，驾言适京师。岂不怀旧庐，惆怅与子辞。丽日坐高阁，清觞宴华池。昨游倏已过，后遇良未知。念结路方永，岁阴野无晖。单车我当前，暮雪子独归。临流一相望，零泪忽沾衣。,
野居,韦应物,结发屡辞秩，立身本疏慢。今得罢守归，幸无世欲患。栖止且偏僻，嬉游无早宴。逐兔上坡冈，捕鱼缘赤涧。高歌意气在，贳酒贫居惯。时启北窗扉，岂将文墨间。,
对新篁,韦应物,新绿苞初解，嫩气笋犹香。含露渐舒叶，抽丛稍自长。清晨止亭下，独爱此幽篁。,
题桐叶,韦应物,参差剪绿绮，潇洒覆琼柯。忆在沣东寺，偏书此叶多。,
酬柳郎中春日归扬州南郭见别之作,韦应物,广陵三月花正开，花里逢君醉一回。南北相过殊不远，暮潮从去早潮来。,
答李博士,韦应物,休沐去人远，高斋出林杪。晴山多碧峰，颢气疑秋晓。端居喜良友，枉使千里路。缄书当夏时，开缄时已度。檐雏已飖飏，荷露方萧飒。梦远竹窗幽，行稀兰径合。旧居共南北，往来只如昨。问君今为谁，日夕度清洛。,
贵游行,韦应物,汉帝外家子，恩泽少封侯。垂杨拂白马，晓日上青楼。上有颜如玉，高情世无俦。轻裾含碧烟，窈窕似云浮。良时无还景，促节为我讴。忽闻艳阳曲，四坐亦已柔。宾友仰称叹，一生何所求。平明击钟食，入夜乐未休。风雨愆岁候，兵戎横九州。焉知坐上客，草草心所忧。,
清都观答幼遐,韦应物,逍遥仙家子，日夕朝玉皇。兴高清露没，渴饮琼华浆。解组一来款，披衣拂天香。粲然顾我笑，绿简发新章。泠泠如玉音，馥馥若兰芳。浩意坐盈此，月华殊未央。却念喧哗日，何由得清凉。疏松抗高殿，密竹阴长廊。荣名等粪土，携手随风翔。,
答长安丞裴说,韦应物,出身忝时士，于世本无机。爰以林壑趣，遂成顽钝姿。临流意已凄，采菊露未稀。举头见秋山，万事都若遗。独践幽人踪，邈将亲友违。髦士佐京邑，怀念枉贞词。久雨积幽抱，清樽宴良知。从容操剧务，文翰方见推。安能戢羽翼，顾此林栖时。,
答崔都水,韦应物,深夜竹亭雪，孤灯案上书。不遇无为化，谁复得闲居。,
弹棋歌,韦应物,园天方地局，二十四气子。刘生绝艺难对曹，客为歌其能，请从中央起。中央转斗破欲阑，零落势背谁能弹。此中举一得六七，旋风忽散霹雳疾。履机乘变安可当，置之死地翻取强。不见短兵反掌收已尽，唯有猛士守四方。四方又何难，横击且缘边。岂如昆明与碣石，一箭飞中隔远天。神安志惬动十全，满堂惊视谁得然。第一百九十五卷,
沣上精舍答赵氏外生伉,韦应物,远迹出尘表，寓身双树林。如何小子伉，亦有超世心。担书从我游，携手广川阴。云开夏郊绿，景晏青山沉。对榻遇清夜，献诗合雅音。所推苟礼数，于性道岂深。隐拙在冲默，经世昧古今。无为率尔言，可以致华簪。,
五弦行,韦应物,美人为我弹五弦，尘埃忽静心悄然。古刀幽磬初相触，千珠贯断落寒玉。中曲又不喧，徘徊夜长月当轩。如伴风流萦艳雪，更逐落花飘御园。独凤寥寥有时隐，碧霄来下听还近。燕姬有恨楚客愁，言之不尽声能尽。末曲感我情，解幽释结和乐生。壮士有仇未得报，拔剑欲去愤已平，夜寒酒多愁遽明。,
答史馆张学士段柳庶子学士集贤院看花见寄，,韦应物,班杨秉文史，对院自为邻。馀香掩阁去，迟日看花频。似雪飘阊阖，从风点近臣。南宫有芳树，不并禁垣春。,
答崔都水,韦应物,亭亭心中人，迢迢居秦关。常缄素札去，适枉华章还。忆在沣郊时，携手望秋山。久嫌官府劳，初喜罢秩闲。终年不事业，寝食长慵顽。不知为时来，名籍挂郎间。摄衣辞田里，华簪耀颓颜。卜居又依仁，日夕正追攀。牧人本无术，命至苟复迁。离念积岁序，归途眇山川。郡斋有佳月，园林含清泉。同心不在宴，樽酒徒盈前。览君陈迹游，词意俱凄妍。忽忽已终日，将酬不能宣。氓税况重叠，公门极熬煎。责逋甘首免，岁晏当归田。勿厌守穷辙，慎为名所牵。,
答宾,韦应物,斜月才鉴帷，凝霜偏冷枕。持情须耿耿，故作单床寝。,
滁州园池燕元氏亲属,韦应物,日暮游清池，疏林罗高天。馀绿飘霜露，夕气变风烟。水门架危阁，竹亭列广筵。一展私姻礼，屡叹芳樽前。感往在兹会，伤离属颓年。明晨复云去，且愿此流连。,
因省风俗，访道士侄不见，题壁,韦应物,去年涧水今亦流，去年杏花今又拆。山人归来问是谁，还是去年行春客。第一百九十一卷,
登蒲塘驿沿路见泉谷村墅忽想京师旧居追怀昔,韦应物,青山导骑绕，春风行旆舒。均徭视属城，问疾躬里闾。烟水依泉谷，川陆散樵渔。忽念故园日，复忆骊山居。荏苒斑鬓及，梦寝婚宦初。不觉平生事，咄嗟二纪馀。存殁阔已永，悲多欢自疏。高秩非为美，阑干泪盈裾。,
赠令狐士曹,韦应物,秋檐滴滴对床寝，山路迢迢联骑行。到家俱及东篱菊，何事先归半日程。,
对雨寄韩库部协,韦应物,飒至池馆凉，霭然和晓雾。萧条集新荷，氤氲散高树。闲居兴方澹，默想心已屡。暂出仍湿衣，况君东城住。,
对雪赠徐秀才,韦应物,靡靡寒欲收，霭霭阴还结。晨起望南端，千林散春雪。妍光属瑶阶，乱绪陵新节。无为掩扉卧，独守袁生辙。,
西郊游宴，寄赠邑僚李巽,韦应物,升阳暧春物，置酒临芳席。高宴阙英僚，众宾寡欢怿。是时尚多垒，板筑兴颓壁。羁旅念越疆，领徒方祗役。如何嘉会日，当子忧勤夕。西郊郁已茂，春岚重如积。何当返徂雨，杂英纷可惜。,
紫阁东林居士叔缄赐松英丸，捧对忻喜，盖非,韦应物,碧涧苍松五粒稀，侵云采去露沾衣。夜启群仙合灵药，朝思俗侣寄将归。道场斋戒今初服，人事荤膻已觉非。一望岚峰拜还使，腰间铜印与心违。,
话旧（亭中对兄姊话兰陵崇贤怀真已来故事，,韦应物,存亡三十载，事过悉成空。不惜沾衣泪，并话一宵中。,
广德中洛阳作,韦应物,生长太平日，不知太平欢。今还洛阳中，感此方苦酸。饮药本攻病，毒肠翻自残。王师涉河洛，玉石俱不完。时节屡迁斥，山河长郁盘。萧条孤烟绝，日入空城寒。蹇劣乏高步，缉遗守微官。西怀咸阳道，踯躅心不安。,
登高望洛城作,韦应物,高台造云端，遐瞰周四垠。雄都定鼎地，势据万国尊。河岳出云雨，土圭酌乾坤。舟通南越贡，城背北邙原。帝宅夹清洛，丹霞捧朝暾。葱茏瑶台榭，窈窕双阙门。十载构屯难，兵戈若云屯。膏腴满榛芜，比屋空毁垣。圣主乃东眷，俾贤拯元元。熙熙居守化，泛泛太府恩。至损当受益，苦寒必生温。平明四城开，稍见市井喧。坐感理乱迹，永怀经济言。吾生自不达，空鸟何翩翻。天高水流远，日晏城郭昏。裴回讫旦夕，聊用写忧烦。,
"登西南冈卜居遇雨,寻竹浪至沣堧,萦带数里，",韦应物,登高创危构，林表见川流。微雨飒已至，萧条川气秋。下寻密竹尽，忽旷沙际游。纡曲水分野，绵延稼盈畴。寒花明废墟，樵牧笑榛丘。云水成阴澹，竹树更清幽。适自恋佳赏，复兹永日留。,
雪夜下朝，呈省中一绝,韦应物,南望青山满禁闱，晓陪鸳鹭正差池。共爱朝来何处雪，蓬莱宫里拂松枝。第一百八十八卷,
楼中月夜,韦应物,端令倚悬槛，长望抱沉忧。宁知故园月，今夕在兹楼。衰莲送馀馥，华露湛新秋。坐见苍林变，清辉怆已休。,
晚登郡阁,韦应物,怅然高阁望，已掩东城关。春风偏送柳，夜景欲沉山。,
寄中书刘舍人,韦应物,云霄路竟别，中年迹暂同。比翼趋丹陛，连骑下南宫。佳咏邀清月，幽赏滞芳丛。迨予一出守，与子限西东。晨露方怆怆，离抱更忡忡。忽睹九天诏，秉纶归国工。玉座浮香气，秋禁散凉风。应向横门度，环珮杳玲珑。光辉恨未瞩，归思坐难通。苍苍松桂姿，想在掖垣中。,
郡中对雨，赠元锡兼简杨凌,韦应物,宿雨冒空山，空城响秋叶。沉沉暮色至，凄凄凉气入。萧条林表散，的砾荷上集。夜雾著衣重，新苔侵履湿。遇兹端忧日，赖与嘉宾接。,
游龙门香山泉,韦应物,山水本自佳，游人已忘虑。碧泉更幽绝，赏爱未能去。潺湲写幽磴，缭绕带嘉树。激转忽殊流，归泓又同注。羽觞自成玩，永日亦延趣。灵草有时香，仙源不知处。还当候圆月，携手重游寓。,
龙门游眺,韦应物,凿山导伊流，中断若天辟。都门遥相望，佳气生朝夕。素怀出尘意，适有携手客。精舍绕层阿，千龛邻峭壁。缘云路犹缅，憩涧钟已寂。花树发烟华，淙流散石脉。长啸招远风，临潭漱金碧。日落望都城，人间何役役。,
任鄠令渼陂游眺,韦应物,野水滟长塘，烟花乱晴日。氤氲绿树多，苍翠千山出。游鱼时可见，新荷尚未密。屡往心独闲，恨无理人术。,
寄刘尊师,韦应物,世间荏苒萦此身，长望碧山到无因。白鹤徘徊看不去，遥知下有清都人。,
寄二严（士良，婺牧。士元，郴牧）,韦应物,丝竹久已懒，今日遇君忺。打破蜘蛛千道网，总为鶺鴒两个严。第一百八十九卷,
咏水精,韦应物,映物随颜色，含空无表里。持来向明月，的皪愁成水。,
咏夜,韦应物,明从何处去，暗从何处来。但觉年年老，半是此中催。,
杂曲歌辞·突厥三台,韦应物,雁门山上雁初飞，马邑阑中马正肥。日旰山西逢驿使，殷勤南北送征衣。,
赋得沙际路，送从叔象,韦应物,独树沙边人迹稀，欲行愁远暮钟时。野泉几处侵应尽，不遇山僧知问谁。,
始至郡,韦应物,湓城古雄郡，横江千里驰。高树上迢递，峻堞绕欹危。井邑烟火晚，郊原草树滋。洪流荡北阯，崇岭郁南圻。斯民本乐生，逃逝竟何为。旱岁属荒歉，旧逋积如坻。到郡方逾月，终朝理乱丝。宾朋未及宴，简牍已云疲。昔贤播高风，得守愧无施。岂待干戈戢，且愿抚茕嫠。,
同褒子秋斋独宿,韦应物,山月皎如烛，风霜时动竹。夜半鸟惊栖，窗间人独宿。,
野次听元昌奏横吹,韦应物,立马莲塘吹横笛，微风动柳生水波。北人听罢泪将落，南朝曲中怨更多。,
始除尚书郎，别善福精舍,韦应物,简略非世器，委身同草木。逍遥精舍居，饮酒自为足。累日曾一栉，对书常懒读。社腊会高年，山川恣游瞩。明世方选士，中朝悬美禄。除书忽到门，冠带便拘束。愧忝郎署迹，谬蒙君子录。俯仰垂华缨，飘飖翔轻毂。行将亲爱别，恋此西涧曲。远峰明夕川，夏雨生众绿。迅风飘野路，回首不遑宿。明晨下烟阁，白云在幽谷。,
送李侍御益赴幽州幕,韦应物,二十挥篇翰，三十穷典坟。辟书五府至，名为四海闻。始从车骑幕，今赴嫖姚军。契阔晚相遇，草戚遽离群。悠悠行子远，眇眇川途分。登高望燕代，日夕生夏云。司徒拥精甲，誓将除国氛。儒生幸持斧，可以佐功勋。无言羽书急，坐阙相思文。,
送仓部萧员外院长存,韦应物,襆被蹉跎老江国，情人邂逅此相逢。不随鸳鹭朝天去，遥想蓬莱台阁重。,
西涧种柳,韦应物,宰邑乖所愿，黾勉愧昔人。聊将休暇日，种柳西涧滨。置锸息微倦，临流睇归云。封壤自人力，生条在阳春。成阴岂自取，为茂属他辰。延咏留佳赏，山水变夕曛。,
送丘员外归山居,韦应物,郡阁始嘉宴，青山忆旧居。为君量革履，且愿住蓝舆。,
酬郑户曹骊山感怀,韦应物,苍山何郁盘，飞阁凌上清。先帝昔好道，下元朝百灵。白云已萧条，麋鹿但纵横。泉水今尚暖，旧林亦青青。我念绮襦岁，扈从当太平。小臣职前驱，驰道出灞亭。翻翻日月旗，殷殷鼙鼓声。万马自腾骧，八骏按辔行。日出烟峤绿，氛氲丽层甍。登临起遐想，沐浴欢圣情。朝燕咏无事，时丰贺国祯。日和弦管音，下使万室听。海内凑朝贡，贤愚共欢荣。合沓车马喧，西闻长安城。事往世如寄，感深迹所经。申章报兰藻，一望双涕零。,
酬韩质舟行阻冻,韦应物,晨坐枉嘉藻，持此慰寝兴。中获辛苦奏，长河结阴冰。皓曜群玉发，凄清孤景凝。至柔反成坚，造化安可恒。方舟未得行，凿饮空兢兢。寒苦弥时节，待泮岂所能。何必涉广川，荒衢且升腾。殷勤宣中意，庶用达吾朋。,
答杨奉礼,韦应物,多病守山郡，自得接嘉宾。不见三四日，旷若十馀旬。临觞独无味，对榻已生尘。一咏舟中作，洒雪忽惊新。烟波见栖旅，景物具昭陈。秋塘唯落叶，野寺不逢人。白事廷吏简，闲居文墨亲。高天池阁静，寒菊霜露频。应当整孤棹，归来展殷勤。,
上皇三台,韦应物,不寐倦长更，披衣出户行。月寒秋竹冷，风切夜窗声。,
答畅参军,韦应物,秉笔振芳步，少年且吏游。官闲高兴生，夜直河汉秋。念与清赏遇，方抱沉疾忧。嘉言忽见赠，良药同所瘳。高树起栖鸦，晨钟满皇州。凄清露华动，旷朗景气浮。偶宦心非累，处喧道自幽。空虚为世薄，子独意绸缪。,
贾常侍林亭燕集,韦应物,高贤侍天陛，迹显心独幽。朱轩骛关右，池馆在东周。缭绕接都城，氤氲望嵩丘。群公尽词客，方驾永日游。朝旦气候佳，逍遥写烦忧。绿林蔼已布，华沼澹不流。没露摘幽草，涉烟玩轻舟。圆荷既出水，广厦可淹留。放神遗所拘，觥罚屡见酬。乐燕良未极，安知有沉浮。醉罢各云散，何当复相求。,
扈亭西陂燕赏,韦应物,杲杲朝阳时，悠悠清陂望。嘉树始氤氲，春游方浩荡。况逢文翰侣，爱此孤舟漾。绿野际遥波，横云分叠嶂。公堂日为倦，幽襟自兹旷。有酒今满盈，愿君尽弘量。,
城中卧疾，知阎、薛二子屡从邑令饮，因以赠,韦应物,车马日萧萧，胡不枉我庐。方来从令饮，卧病独何如。秋风起汉皋，开户望平芜。即此吝音素，焉知中密疏。渴者不思火，寒者不求水。人生羁寓时，去就当如此。犹希心异迹，眷眷存终始。,
赠王侍御,韦应物,心同野鹤与尘远，诗似冰壶见底清。府县同趋昨日事，升沉不改故人情。上阳春晚萧萧雨，洛水寒来夜夜声。自叹独为折腰吏，可怜骢马路傍行。,
重九登滁城楼忆前岁九日归沣上赴崔都水及诸,韦应物,今日重九宴，去岁在京师。聊回出省步，一赴郊园期。嘉节始云迈，周辰已及兹。秋山满清景，当赏属乖离。凋散民里阔，摧翳众木衰。楼中一长啸，恻怆起凉飔。,
雪中闻李儋过门不访，聊以寄赠,韦应物,度门能不访，冒雪屡西东。已想人如玉，遥怜马似骢。乍迷金谷路，稍变上阳宫。还比相思意，纷纷正满空。,
县内闲居赠温公,韦应物,满郭春风岚已昏，鸦栖散吏掩重门。虽居世网常清净，夜对高僧无一言。,
端居感怀,韦应物,沈沈积素抱，婉婉属之子。永日独无言，忽惊振衣起。方如在帏室，复悟永终已。稚子伤恩绝，盛时若流水。暄凉同寡趣，朗晦俱无理。寂性常喻人，滞情今在己。空房欲云暮，巢燕亦来止。夏木遽成阴，绿苔谁复履。感至竟何方，幽独长如此。,
西郊期涤武不至，书示,韦应物,山高鸣过雨，涧树落残花。非关春不待，当由期自赊。,
善福寺阁,韦应物,残霞照高阁，青山出远林。晴明一登望，潇洒此幽襟。,
郊园闻蝉，寄诸弟,韦应物,去岁郊园别，闻蝉在兰省。今岁卧南谯，蝉鸣归路永。夕响依山谷，馀悲散秋景。缄书报此时，此心方耿耿。,
庄严精舍游集,韦应物,良游因时暇，乃在西南隅。绿烟凝层城，丰草满通衢。精舍何崇旷，烦跼一弘舒。架虹施广荫，构云眺八区。即此尘境远，忽闻幽鸟殊。新林泛景光，丛绿含露濡。永日亮难遂，平生少欢娱。谁能遽还归，幸与高士俱。,
赠崔员外,韦应物,一别十年事，相逢淮海滨。还思洛阳日，更话府中人。且对清觞满，宁知白发新。匆匆何处去，车马冒风尘。,
答释子良史送酒瓢,韦应物,此瓢今已到，山瓢知已空。且饮寒塘水，遥将回也同。,
寄璨师,韦应物,林院生夜色，西廊上纱灯。时忆长松下，独坐一山僧。,
寄卢陟,韦应物,柳叶遍寒塘，晓霜凝高阁。累日此流连，别来成寂寞。,
昙智禅师院,韦应物,高年不复出，门径众草生。时夏方新雨，果药发馀荣。疏澹下林景，流暮幽禽情。身名两俱遣，独此野寺行。,
赠丘员外二首,韦应物,高词弃浮靡，贞行表乡闾。未真南宫拜，聊偃东山居。大藩本多事，日与文章疏。每一睹之子，高咏遂起予。宵昼方连燕，烦吝亦顿祛。格言雅诲阙，善谑矜数馀。久跼思游旷，穷惨遇阳舒。虎丘惬登眺，吴门怅踌躇。方此恋携手，岂云还旧墟。告诸吴子弟，文学为何如。迹与孤云远，心将野鹤俱。那同石氏子，每到府门趋。,
寄皎然上人,韦应物,吴兴老释子，野雪盖精庐。诗名徒自振，道心长晏如。想兹栖禅夜，见月东峰初。鸣钟惊岩壑，焚香满空虚。叨慕端成旧，未识岂为疏。愿以碧云思，方君怨别馀。茂苑文华地，流水古僧居。何当一游咏，倚阁吟踌躇。,
寻简寂观瀑布,韦应物,蹑石欹危过急涧，攀崖迢递弄悬泉。犹将虎竹为身累，欲付归人绝世缘。,
复理西斋，寄丘员外,韦应物,前岁理西斋，得与君子同。迨兹已一周，怅望临春风。始自疏林竹，还复长榛丛。端正良难久，芜秽易为功。援斧开众郁，如师启群蒙。庭宇还清旷，烦抱亦舒通。海隅雨雪霁，春序风景融。时物方如故，怀贤思无穷。,
送宣城路录事,韦应物,江上宣城郡，孤舟远到时。云林谢家宅，山水敬亭祠。纲纪多闲日，观游得赋诗。都门且尽醉，此别数年期。,
咏琥珀,韦应物,曾为老茯神，本是寒松液。蚊蚋落其中，千年犹可觌。,
野居书情,韦应物,世事日可见，身名良蹉跎。尚瞻白云岭，聊作负薪歌。,
乐府杂曲·鼓吹曲辞·有所思,韦应物,借问江上柳，青青为谁春。空游昨日地，不见昨日人。缭绕万家井，往来车马尘。莫道无相识，要非心所亲。,
天长寺上方别子西有道,韦应物,假邑非拙素，况乃别伊人。聊登释氏居，携手恋兹晨。高旷出尘表，逍遥涤心神。青山对芳苑，列树绕通津。车马无时绝，行子倦风尘。今当遵往路，伫立欲何申。唯持贞白志，以慰心所亲。,
送渑池崔主簿,韦应物,邑带洛阳道，年年应此行。当时匹马客，今日县人迎。暮雨投关郡，春风别帝城。东西殊不远，朝夕待佳声。,
昭国里第听元老师弹琴,韦应物,竹林高宇霜露清，朱丝玉徽多故情。暗识啼鸟与别鹤，只缘中有断肠声。,
楼中阅清管,韦应物,山阳遗韵在，林端横吹惊。响迥凭高阁，曲怨绕秋城。淅沥危叶振，萧瑟凉气生。始遇兹管赏，已怀故园情。,
滁城对雪,韦应物,晨起满闱雪，忆朝阊阖时。玉座分曙早，金炉上烟迟。飘散云台下，凌乱桂树姿。厕迹鸳鹭末，蹈舞丰年期。今朝覆山郡，寂寞复何为。,
对春雪,韦应物,萧屑杉松声，寂寥寒夜虑。州贫人吏稀，雪满山城曙。春塘看幽谷，栖禽愁未去。开闱正乱流，宁辨花枝处。,
对残灯,韦应物,独照碧窗久，欲随寒烬灭。幽人将遽眠，解带翻成结。,
夜对流萤作,韦应物,月暗竹亭幽，萤光拂席流。还思故园夜，更度一年秋。自惬观书兴，何惭秉烛游。府中徒冉冉，明发好归休。,
种瓜,韦应物,率性方卤莽，理生尤自疏。今年学种瓜，园圃多荒芜。众草同雨露，新苗独翳如。直以春窘迫，过时不得锄。田家笑枉费，日夕转空虚。信非吾侪事，且读古人书。,
移海榴,韦应物,叶有苦寒色，山中霜霰多。虽此蒙阳景，移根意如何。,
送豆卢策秀才,韦应物,岁交冰未泮，地卑海气昏。子有京师游，始发吴阊门。新黄含远林，微绿生陈根。诗人感时节，行道当忧烦。古来濩落者，俱不事田园。文如金石韵，岂乏知音言。方辞郡斋榻，为酌离亭樽。无为倦羁旅，一去高飞翻。,
射雉,韦应物,走马上东冈，朝日照野田。野田双雉起，翻射斗回鞭。虽无百发中，聊取一笑妍。羽分绣臆碎，头弛锦鞘悬。方将悦羁旅，非关学少年。弢弓一长啸，忆在灞城阡。,
夜闻独鸟啼,韦应物,失侣度山觅，投林舍北啼。今将独夜意，偏知对影栖。,
子规啼,韦应物,高林滴露夏夜清，南山子规啼一声。邻家孀妇抱儿泣，我独展转何时明。,
答徐秀才,韦应物,铅钝谢贞器，时秀猥见称。岂如白玉仙，方与紫霞升。清诗舞艳雪，孤抱莹玄冰。一枝非所贵，怀书思武陵。,
答长宁令杨辙,韦应物,皓月升林表，公堂满清辉。嘉宾自远至，觞饮夜何其。宰邑视京县，归来无寸资。瑰文溢众宝，雅正得吾师。广川含澄澜，茂树擢华滋。短才何足数，枉赠愧妍词。欢盼良见属，素怀亦已披。何意云栖翰，不嫌蓬艾卑。但恐河汉没，回车首路岐。,
奉酬处士叔见示,韦应物,挂缨守贫贱，积雪卧郊园。叔父亲降趾，壶觞携到门。高斋乐宴罢，清夜道心存。即此同疏氏，可以一忘言。,
答畅校书当,韦应物,偶然弃官去，投迹在田中。日出照茅屋，园林养愚蒙。虽云无一资，樽酌会不空。且忻百谷成，仰叹造化功。出入与民伍，作事靡不同。时伐南涧竹，夜还沣水东。贫蹇自成退，岂为高人踪。览君金玉篇，彩色发我容。日月欲为报，方春已徂冬。,
答重阳,韦应物,省札陈往事，怆忆数年中。一身朝北阙，家累守田农。望山亦临水，暇日每来同。性情一疏散，园林多清风。忽复隔淮海，梦想在沣东。病来经时节，起见秋塘空。城郭连榛岭，鸟雀噪沟丛。坐使惊霜鬓，撩乱已如蓬。,
答河南李士巽题香山寺,韦应物,洛都游宦日，少年携手行。投杯起芳席，总辔振华缨。关塞有佳气，岩开伊水清。攀林憩佛寺，登高望都城。蹉跎二十载，世务各所营。兹赏长在梦，故人安得并。前岁守九江，恩诏赴咸京。因途再登历，山河属晴明。寂寞僧侣少，苍茫林木成。墙宇或崩剥，不见旧题名。旧游况存殁，独此泪交横。交横谁与同，书壁贻友生。今兹守吴郡，绵思方未平。子复经陈迹，一感我深情。远蒙恻怆篇，中有金玉声。反覆终难答，金玉尚为轻。,
慈恩伽蓝清会,韦应物,素友俱薄世，屡招清景赏。鸣钟悟音闻，宿昔心已往。重门相洞达，高宇亦遐朗。岚岭晓城分，清阴夏条长。氲氛芳台馥，萧散竹池广。平荷随波泛，回飙激林响。蔬食遵道侣，泊怀遗滞想。何彼尘昏人，区区在天壤。,
夜偶诗客操公作,韦应物,尘襟一潇洒，清夜得禅公。远自鹤林寺，了知人世空。惊禽翻暗叶，流水注幽丛。多谢非玄度，聊将诗兴同。,
与韩库部会王祠曹宅作,韦应物,闲门荫堤柳，秋渠含夕清。微风送荷气，坐客散尘缨。守默共无吝，抱冲俱寡营。良时颇高会，琴酌共开情。,
晦日处士叔园林燕集,韦应物,遽看蓂叶尽，坐阙芳年赏。赖此林下期，清风涤烦想。始萌动新煦，佳禽发幽响。岚岭对高斋，春流灌蔬壤。樽酒遗形迹，道言屡开奖。幸蒙终夕欢，聊用税归鞅。,
广陵遇孟九云卿,韦应物,雄藩本帝都，游士多俊贤。夹河树郁郁，华馆千里连。新知虽满堂，中意颇未宣。忽逢翰林友，欢乐斗酒前。高文激颓波，四海靡不传。西施且一笑，众女安得妍。明月满淮海，哀鸿逝长天。所念京国远，我来君欲还。,
春宵燕万年吉少府中孚南馆,韦应物,始见斗柄回，复兹霜月霁。河汉上纵横，春城夜迢递。宾筵接时彦，乐燕凌芳岁。稍爱清觞满，仰叹高文丽。欲去返郊扉，端为一欢滞。,
郡楼春燕,韦应物,众乐杂军鞞，高楼邀上客。思逐花光乱，赏馀山景夕。为郡访凋瘵，守程难损益。聊假一杯欢，暂忘终日迫。,
军中冬燕,韦应物,沧海已云晏，皇恩犹念勤。式燕遍恒秩，柔远及斯人。兹邦实大藩，伐鼓军乐陈。是时冬服成，戎士气益振。虎竹谬朝寄，英贤降上宾。旋罄周旋礼，愧无海陆珍。庭中丸剑阑，堂上歌吹新。光景不知晚，觥酌岂言频。单醪昔所感，大醵况同忻。顾谓军中士，仰答何由申。,
司空主簿琴席,韦应物,烟华方散薄，蕙气犹含露。澹景发清琴，幽期默玄悟。流连白雪意，断续回风度。掩抑虽已终，忡忡在幽素。,
与村老对饮,韦应物,鬓眉雪色犹嗜酒，言辞淳朴古人风。乡村年少生离乱，见话先朝如梦中。第一百八十七卷,
高陵书情，寄三原卢少府,韦应物,直方难为进，守此微贱班。开卷不及顾，沉埋案牍间。兵凶久相践，徭赋岂得闲。促戚下可哀，宽政身致患。日夕思自退，出门望故山。君心倘如此，携手相与还。,
假中对雨，呈县中僚友,韦应物,却足甘为笑，闲居梦杜陵。残莺知夏浅，社雨报年登。流麦非关忘，收书独不能。自然忧旷职，缄此谢良朋。,
趋府候晓，呈两县僚友,韦应物,趋府不遑安，中宵出户看。满天星尚在，近壁烛仍残。立马频惊曙，垂帘却避寒。可怜同宦者，应悟下流难。,
赠李儋,韦应物,丝桐本异质，音响合自然。吾观造化意，二物相因缘。误触龙凤啸，静闻寒夜泉。心神自安宅，烦虑顿可捐。何因知久要，丝白漆亦坚。,
赠卢嵩,韦应物,百川注东海，东海无虚盈。泥滓不能浊，澄波非益清。恬然自安流，日照万里晴。云物不隐象，三山共分明。奈何疾风怒，忽若砥柱倾。海水虽无心，洪涛亦相惊。怒号在倏忽，谁识变化情。,
同德精舍旧居伤怀,韦应物,洛京十载别，东林访旧扉。山河不可望，存没意多违。时迁迹尚在，同去独来归。还见窗中鸽，日暮绕庭飞。,
阊门怀古,韦应物,独鸟下高树，遥知吴苑园。凄凉千古事，日暮倚阊门。,
沣上醉题寄涤武,韦应物,芳园知夕燕，西郊已独还。谁言不同赏，俱是醉花间。,
沣上与幼遐月夜登西冈玩花,韦应物,置酒临高隅，佳人自城阙。已玩满川花，还看满川月。花月方浩然，赏心何由歇。,
台上迟客,韦应物,高台一悄望，远树间朝晖。但见东西骑，坐令心赏违。始霁郊原绿，暮春啼鸟稀。徒然对芳物，何能独醉归。,
寒食后北楼作,韦应物,园林过新节，风花乱高阁。遥闻击鼓声，蹴鞠军中乐。,
西楼,韦应物,高阁一长望，故园何日归。烟尘拥函谷，秋雁过来稀。,
登重玄寺阁,韦应物,时暇陟云构，晨霁澄景光。始见吴都大，十里郁苍苍。山川表明丽，湖海吞大荒。合沓臻水陆，骈阗会四方。俗繁节又暄，雨顺物亦康。禽鱼各翔泳，草木遍芬芳。于兹省氓俗，一用劝农桑。诚知虎符忝，但恨归路长。,
郡斋感秋，寄诸弟,韦应物,首夏辞旧国，穷秋卧滁城。方如昨日别，忽觉徂岁惊。高阁收烟雾，池水晚澄清。户牖已凄爽，晨夜感深情。昔游郎署间，是月天气晴。授衣还西郊，晓露田中行。采菊投酒中，昆弟自同倾。簪组聊挂壁，焉知有世荣。一旦居远郡，山川间音形。大道庶无累，及兹念已盈。,
观早朝,韦应物,伐鼓通严城，车马溢广躔。煌煌列明烛，朝服照华鲜。金门杳深沉，尚听清漏传。河汉忽已没，司阍启晨关。丹殿据龙首，崔嵬对南山。寒生千门里，日照双阙间。禁旅下成列，炉香起中天。辉辉睹明圣，济济行俊贤。愧无鸳鹭姿，短翮空飞还。谁当假毛羽，云路相追攀。,
元日寄诸弟兼呈崔都水,韦应物,一从守兹郡，两鬓生素发。新正加我年，故岁去超忽。淮滨益时候，了似仲秋月。川谷风景温，城池草木发。高斋属多暇，惆怅临芳物。日月昧还期，念君何时歇。,
再游龙门怀旧侣,韦应物,两山郁相对，晨策方上干。霭霭眺都城，悠悠俯清澜。邈矣二三子，兹焉屡游盘。良时忽已周，独往念前欢。好鸟始云至，众芳亦未阑。遇物岂殊昔，慨伤自有端。,
观沣水涨,韦应物,夏雨万壑凑，沣涨暮浑浑。草木盈川谷，澶漫一平谷。槎梗方瀰泛，涛沫亦洪翻。北来注泾渭，所过无安源。云岭同昏黑，观望悸心魂。舟人空敛棹，风波正自奔。,
寄释子良史酒,韦应物,秋山僧冷病，聊寄三五杯。应泻山瓢里，还寄此瓢来。,
雪行寄褒子,韦应物,淅沥覆寒骑，飘飖暗川容。行子郡城晓，披云看杉松。,
岁日寄京师诸季端武等,韦应物,献岁抱深恻，侨居念归缘。常患亲爱离，始觉世务牵。少事河阳府，晚守淮南壖。平生几会散，已及蹉跎年。昨日罢符竹，家贫遂留连。部曲多已去，车马不复全。闲将酒为偶，默以道自诠。听松南岩寺，见月西涧泉。为政无异术，当责岂望迁。终理来时装，归凿杜陵田。,
赠李判官,韦应物,良玉定为宝，长材世所稀。佐幕方巡郡，奏命布恩威。食蔬程独守，饮冰节靡违。决狱兴邦颂，高文禀天机。宾馆在林表，望山启西扉。下有千亩田，泱漭吴土肥。始耕已见获，袗絺今授衣。政拙劳详省，淹留未得归。虽惭且忻愿，日夕睹光辉。,
赠旧识,韦应物,少年游太学，负气蔑诸生。蹉跎三十载，今日海隅行。,
西亭,韦应物,亭宇丽朝景，帘牖散暄风。小山初构石，珍树正然红。弱藤已扶树，幽兰欲成丛。芳心幸如此，佳人时不同。,
李五席送李主簿归西台,韦应物,请告严程尽，西归道路寒。欲陪鹰隼集，犹恋鶺鴒单。洛邑人全少，嵩高雪尚残。满台谁不故，报我在微官。,
题郑拾遗草堂,韦应物,借地结茅栋，横竹挂朝衣。秋园雨中绿，幽居尘事违。阴井夕虫乱，高林霜果稀。子有白云意，构此想岩扉。第一百九十三卷,
送令狐岫宰恩阳,韦应物,大雪天地闭，群山夜来晴。居家犹苦寒，子有千里行。行行安得辞，荷此蒲璧荣。贤豪争追攀，饮饯出西京。樽酒岂不欢，暮春自有程。离人起视日，仆御促前征。逶迟岁已穷，当造巴子城。和风被草木，江水日夜清。从来知善政，离别慰友生。,
郡斋卧疾绝句,韦应物,香炉宿火灭，兰灯宵影微。秋斋独卧病，谁与覆寒衣。,
秋夜一绝,韦应物,高阁渐凝露，凉叶稍飘闱。忆在南宫直，夜长钟漏稀。,
对芳尊,韦应物,对芳尊，醉来百事何足论。遥见青山始一醒，欲著接蓠还复昏。,
答崔主簿倬,韦应物,朗月分林霭，遥管动离声。故欢良已阻，空宇澹无情。窈窕云雁没，苍茫河汉横。兰章不可答，冲襟徒自盈。,
答东林道士,韦应物,紫阁西边第几峰，茅斋夜雪虎行踪。遥看黛色知何处，欲出山门寻暮钟。,
酬令狐司录善福精舍见赠,韦应物,野寺望山雪，空斋对竹林。我以养愚地，生君道者心。,
答王郎中,韦应物,卧阁枉芳藻，览旨怅秋晨。守郡犹羁寓，无以慰嘉宾。野旷归云尽，天清晓露新。池荷凉已至，窗梧落渐频。风物殊京国，邑里但荒榛。赋繁属军兴，政拙愧斯人。髦士久台阁，中路一漂沦。归当列盛朝，岂念卧淮滨。,
答裴丞说归京所献,韦应物,执事颇勤久，行去亦伤乖。家贫无僮仆，吏卒升寝斋。衣服藏内箧，药草曝前阶。谁复知次第，濩落且安排。还期在岁晏，何以慰吾怀。,
答裴处士,韦应物,遗民爱精舍，乘犊入青山。来署高阳里，不遇白衣还。礼贤方化俗，闻风自款关。况子逸群士，栖息蓬蒿间。,
月下会徐十一草堂,韦应物,空斋无一事，岸帻故人期。暂辍观书夜，还题玩月诗。远钟高枕后，清露卷帘时。暗觉新秋近，残河欲曙迟。,
南塘泛舟会元六昆季,韦应物,端居倦时燠，轻舟泛回塘。微风飘襟散，横吹绕林长。云澹水容夕，雨微荷气凉。一写悁勤意，宁用诉华觞。,
示从子河南尉班,韦应物,拙直余恒守，公方尔所存。同占朱鸟克，俱起小人言。立政思悬棒，谋身类触藩。不能林下去，只恋府廷恩。,
云阳馆怀谷口,韦应物,清泚阶下流，云自谷口源。念昔白衣士，结庐在石门。道高杳无累，景静得忘言。山夕绿阴满，世移清赏存。吏役岂遑暇，幽怀复朝昏。云泉非所濯，萝月不可援。长往遂真性，暂游恨卑喧。出身既事世，高躅难等论。,
三台,韦应物,冰泮寒塘水渌，雨馀百草皆生。朝来门巷无事，晚下高斋有情。,
同李二过亡友郑子故第（李与之故，非予所识,韦应物,客车名未灭，没世恨应长。斜月知何照，幽林判自芳。故人惊逝水，寒雀噪空墙。不是平生旧，遗踪要可伤。,
感镜,韦应物,铸镜广陵市，菱花匣中发。夙昔尝许人，镜成人已没。如冰结圆器，类璧无丝发。形影终不临，清光殊不歇。一感平生言，松枝树秋月。,
夜望,韦应物,南楼夜已寂，暗鸟动林间。不见城郭事，沉沉唯四山。,
寄杨协律,韦应物,吏散门阁掩，鸟鸣山郡中。远念长江别，俯觉座隅空。,
游溪,韦应物,野水烟鹤唳，楚天云雨空。玩舟清景晚，垂钓绿蒲中。落花飘旅衣，归流澹清风。缘源不可极，远树但青葱。,
偶入西斋院示释子恒璨,韦应物,僧斋地虽密，忘子迹要赊。一来非问讯，自是看山花。,
简卢陟,韦应物,可怜白雪曲，未遇知音人。恓惶戎旅下，蹉跎淮海滨。涧树含朝雨，山鸟哢馀春。我有一瓢酒，可以慰风尘。,
赋得浮云起离色，送郑述诚,韦应物,游子欲言去，浮云那得知。偏能见行色，自是独伤离。晚带城遥暗，秋生峰尚奇。还因朔吹断，匹马与相随。,
送五经赵随登科授广德尉,韦应物,明经有清秩，当在石渠中。独往宣城郡，高斋谒谢公。寒原正芜漫，夕鸟自西东。秋日不堪别，凄凄多朔风。,
送常侍御却使西蕃,韦应物,归奏圣朝行万里，却衔天诏报蕃臣。本是诸生守文墨，今将匹马静烟尘。旅宿关河逢暮雨，春耕亭障识遗民。此去多应收故地，宁辞沙塞往来频。,
送王校书,韦应物,同宿高斋换时节，共看移石复栽杉。送君江浦已惆怅，更上西楼看远帆。,
送郑端公弟移院常州,韦应物,时瞻宪臣重，礼为内兄全。公程傥见责，私爱信不愆。况昔陪朝列，今兹俱海壖。清觞方对酌，天书忽告迁。岂徒咫尺地，使我心思绵。应当自此始，归拜云台前。,
玩萤火,韦应物,时节变衰草，物色近新秋。度月影才敛，绕竹光复流。,
郡斋移杉,韦应物,擢干方数尺，幽姿已苍然。结根西山寺，来植郡斋前。新含野露气，稍静高窗眠。虽为赏心遇，岂有岩中缘。,
送王卿,韦应物,别酌春林啼鸟稀，双旌背日晚风吹。却忆回来花已尽，东郊立马望城池。笼禽羡归翼，远守怀交亲。况复岁云暮，凛凛冰霜辰。旭霁开郡阁，宠饯集文人。洞庭摘朱实，松江献白鳞。,
答赵氏生伉,韦应物,暂与云林别，忽陪鸳鹭翔。看山不得去，知尔独相望。,
答王卿送别,韦应物,去马嘶春草，归人立夕阳。元知数日别，要使两情伤。,
西郊游瞩,韦应物,东风散馀冱，陂水淡已绿。烟芳何处寻，杳蔼春山曲。新禽哢暄节，晴光泛嘉木。一与诸君游，华觞忻见属。,
重寄,韦应物,复寄满瓢去，定见空瓢来。若不打瓢破，终当费酒材。,
寄黄尊师,韦应物,结茅种杏在云端，扫雪焚香宿石坛。灵祇不许世人到，忽作雷风登岭难。,
永定寺喜辟强夜至,韦应物,子有新岁庆，独此苦寒归。夜叩竹林寺，山行雪满衣。深炉正燃火，空斋共掩扉。还将一尊对，无言百事违。,
伤逝（此后十九首，尽同德精舍旧居伤怀时所,韦应物,染白一为黑，焚木尽成灰。念我室中人，逝去亦不回。结发二十载，宾敬如始来。提携属时屯，契阔忧患灾。柔素亮为表，礼章夙所该。仕公不及私，百事委令才。一旦入闺门，四屋满尘埃。斯人既已矣，触物但伤摧。单居移时节，泣涕抚婴孩。知妄谓当遣，临感要难裁。梦想忽如睹，惊起复徘徊。此心良无已，绕屋生蒿莱。,
对雨赠李主簿、高秀才,韦应物,逦迤曙云薄，散漫东风来。青山满春野，微雨洒轻埃。吏局劳佳士，宾筵得上才。终朝狎文墨，高兴共徘徊。,
沣上西斋寄诸友（七月中善福之西斋作）,韦应物,绝岸临西野，旷然尘事遥。清川下逦迤，茅栋上岧峣。玩月爱佳夕，望山属清朝。俯砌视归翼，开襟纳远飙。等陶辞小秩，效朱方负樵。闲游忽无累，心迹随景超。明世重才彦，雨露降丹霄。群公正云集，独予忻寂寥。,
善福阁对雨，寄李儋幼遐,韦应物,飞阁凌太虚，晨跻郁峥嵘。惊飙触悬槛，白云冒层甍。太阴布其地，密雨垂八纮。仰观固不测，俯视但冥冥。感此穷秋气，沈郁命友生。及时未高步，羁旅游帝京。圣朝无隐才，品物俱昭形。国士秉绳墨，何以表坚贞。寸心东北驰，思与一会并。我车夙已驾，将逐晨风征。郊途住成淹，默默阻中情。,
同德寺阁集眺,韦应物,芳节欲云晏，游遨乐相从。高阁照丹霞，飗飗含远风。寂寥氛氲廓，超忽神虑空。旭日霁皇州，岹峣见两宫。嵩少多秀色，群山莫与崇。三川浩东注，瀍涧亦来同。阴阳降大和，宇宙得其中。舟车满川陆，四国靡不通。旧堵今既葺，庶氓亦已丰。周览思自奋，行当遇时邕。,
登乐游庙作,韦应物,高原出东城，郁郁见咸阳。上有千载事，乃自汉宣皇。颓堧久凌迟，陈迹翳丘荒。春草虽复绿，惊风但飘扬。周览京城内，双阙起中央。微钟何处来，暮色忽苍苍。歌吹喧万井，车马塞康庄。昔人岂不尔，百世同一伤。归当守冲漠，迹寓心自忘。,
闲居寄端及重阳,韦应物,山明野寺曙钟微，雪满幽林人迹稀。闲居寥落生高兴，无事风尘独不归。,
洛都游寓,韦应物,东风日已和，元化亮无私。草木同时植，生条有高卑。罢官守园庐，岂不怀渴饥。穷通非所干，跼促当何为。佳辰幸可游，亲友亦相追。朝从华林宴，暮返东城期。掇英出兰皋，玩月步川坻。轩冕诚可慕，所忧在絷维。,
社日寄崔都水及诸弟群属,韦应物,山郡多暇日，社时放吏归。坐阁独成闷，行塘阅清辉。春风动高柳，芳园掩夕扉。遥思里中会，心绪怅微微。,
府舍月游,韦应物,官舍耿深夜，佳月喜同游。横河俱半落，泛露忽惊秋。散彩疏群树，分规澄素流。心期与浩景，苍苍殊未收。,
月溪与幼遐、君贶同游（时二子还城）,韦应物,岸筱覆回溪，回溪曲如月。沉沉水容绿，寂寂流莺歇。浅石方凌乱，游禽时出没。半雨夕阳霏，缘源杂花发。明晨重来此，同心应已阙。,
与幼遐、君贶兄弟同游白家竹潭,韦应物,清赏非素期，偶游方自得。前登绝岭险，下视深潭黑。密竹已成暮，归云殊未极。春鸟依谷暄，紫兰含幽色。已将芳景遇，复款平生忆。终念一欢别，临风还默默。,
寄畅当（闻以子弟被召从军）,韦应物,寇贼起东山，英俊方未闲。闻君新应募，籍籍动京关。出身文翰场，高步不可攀。青袍未及解，白羽插腰间。昔为琼树枝，今有风霜颜。秋郊细柳道，走马一夕还。丈夫当为国，破敌如摧山。何必事州府，坐使鬓毛斑。,
简陟、巡、建二甥（卢氏生）,韦应物,忽羡后生连榻话，独依寒烛一斋空。时流欢笑事从别，把酒吟诗待尔同。,
秋郊作,韦应物,清露澄境远，旭日照林初。一望秋山净，萧条形迹疏。登原忻时稼，采菊行故墟。方愿沮溺耦，淡泊守田庐。,
登郡寄京师诸季、淮南子弟,韦应物,始罢永阳守，复卧浔阳楼。悬槛飘寒雨，危堞侵江流。迨兹闻雁夜，重忆别离秋。徒有盈樽酒，镇此百端忧。,
寄黄、刘二尊师,韦应物,庐山两道士，各在一峰居。矫掌白云表，晞发阳和初。清夜降真侣，焚香满空虚。中有无为乐，自然与世疏。道尊不可屈，符守岂暇馀。高斋遥致敬，愿示一编书。,
和李二主簿，寄淮上綦毋三,韦应物,满城怜傲吏，终日赋新诗。请报淮阴客，春帆浪作期。,
送崔押衙相州（顷任内黄令）,韦应物,礼乐儒家子，英豪燕赵风。驱鸡尝理邑，走马却从戎。白刃千夫辟，黄金四海同。嫖姚恩顾下，诸将指挥中。别路怜芳草，归心伴塞鸿。邺城新骑满，魏帝旧台空。望阙应怀恋，遭时贵立功。万方如已静，何处欲输忠。,
送李十四山东游（一作山人东游）,韦应物,圣朝有遗逸，披胆谒至尊。岂是贸荣宠，誓将救元元。权豪非所便，书奏寝禁门。高歌长安酒，忠愤不可吞。欻来客河洛，日与静者论。济世翻小事，丹砂驻精魂。东游无复系，梁楚多大蕃。高论动侯伯，疏怀脱尘喧。送君都门野，饮我林中樽。立马望东道，白云满梁园。踟蹰欲何赠，空是平生言。,
送唐明府赴溧水（三任县事）,韦应物,三为百里宰，已过十馀年。只叹官如旧，旋闻邑屡迁。鱼盐滨海利，姜蔗傍湖田。到此安氓俗，琴堂又晏然。,
任洛阳丞请告一首,韦应物,方凿不受圆，直木不为轮。揆材各有用，反性生苦辛。折腰非吾事，饮水非吾贫。休告卧空馆，养病绝嚣尘。游鱼自成族，野鸟亦有群。家园杜陵下，千岁心氛氲。天晴嵩山高，雪后河洛春。乔木犹未芳，百草日已新。著书复何为，当去东皋耘。,
晚出府舍与独孤兵曹、令狐士曹南寻朱雀街归,韦应物,分曹幸同简，联骑方惬素。还从广陌归，不觉青山暮。翻翻鸟未没，杳杳钟犹度。寻草远无人，望山多枉路。聊参世士迹，尝得静者顾。出入虽见牵，忘身缘所晤。,
杂言送黎六郎（寿阳公之子）,韦应物,冰壶见底未为清，少年如玉有诗名。闻话嵩峰多野寺，不嫌黄绶向阳城。朱门严训朝辞去，骑出东郊满飞絮。河南庭下拜府君，阳城归路山氛氲。山氛氲，长不见。钓台水渌荷已生，少姨庙寒花始遍。县闲吏傲与尘隔，移竹疏泉常岸帻。莫言去作折腰官，岂似长安折腰客。,
寓居永定精舍（苏州）,韦应物,政拙忻罢守，闲居初理生。家贫何由往，梦想在京城。野寺霜露月，农兴羁旅情。聊租二顷田，方课子弟耕。眼暗文字废，身闲道心精。即与人群远，岂谓是非婴。,
赠别河南李功曹（宏辞登科拜官）,韦应物,耿耿抱私戚，寥寥独掩扉。临觞自不饮，况与故人违。故人方琢磨，瑰朗代所稀。宪礼更右职，文翰洒天机。聿来自东山，群彦仰馀辉。谈笑取高第，绾绶即言归。洛都游燕地，千里及芳菲。今朝章台别，杨柳亦依依。云霞未改色，山川犹夕晖。忽复不相见，心思乱霏霏。,
饵黄精,韦应物,灵药出西山，服食采其根。九蒸换凡骨，经著上世言。候火起中夜，馨香满南轩。斋居感众灵，药术启妙门。自怀物外心，岂与俗士论。终期脱印绶，永与天壤存。,
自尚书郎出为滁州刺史（留别朋友兼示诸弟）,韦应物,少年不远仕，秉笏东西京。中岁守淮郡，奉命乃征行。素惭省阁姿，况忝符竹荣。效愚方此始，顾私岂获并。徘徊亲交恋，怆悢昆友情。日暮风雪起，我去子还城。登途建隼旟，勒驾望承明。云台焕中天，龙阙郁上征。晨兴奉早朝，玉露沾华缨。一朝从此去，服膺理庶甿。皇恩倘岁月，归服厕群英。,
送元锡、杨凌,韦应物,荒林翳山郭，积水成秋晦。端居意自违，况别亲与爱。欢筵慊未足，离灯悄已对。还当掩郡阁，伫君方此会。,
送中弟（一作送崔肃懿）,韦应物,秋风入疏户，离人起晨朝。山郡多风雨，西楼更萧条。嗟予淮海老，送子关河遥。同来不同去，沉忧宁复消。,
对萱草,韦应物,何人树萱草，对此郡斋幽。本是忘忧物，今夕重生忧。丛疏露始滴，芳馀蝶尚留。还思杜陵圃，离披风雨秋。,
送房杭州（孺复）,韦应物,专城未四十，暂谪岂蹉跎。风雨吴门夜，恻怆别情多。,
对杂花,韦应物,朝红争景新，夕素含露翻。妍姿如有意，流芳复满园。单栖守远郡，永日掩重门。不与花为偶，终遣与谁言。,
种药,韦应物,好读神农书，多识药草名。持缣购山客，移莳罗众英。不改幽涧色，宛如此地生。汲井既蒙泽，插楥亦扶倾。阴颖夕房敛，阳条夏花明。悦玩从兹始，日夕绕庭行。州民自寡讼，养闲非政成。,
听江笛送陆侍御（同丘员外赋题）,韦应物,远听江上笛，临觞一送君。还愁独宿夜，更向郡斋闻。,
期卢嵩，枉书称日暮无马不赴，以诗答,韦应物,佳期不可失，终愿枉衡门。南陌人犹度，西林日未昏。庭前空倚杖，花里独留樽。莫道无来驾，知君有短辕。,
上方僧,韦应物,见月出东山，上方高处禅。空林无宿火，独夜汲寒泉。不下蓝溪寺，今年三十年。,
始闻夏蝉,韦应物,徂夏暑未晏，蝉鸣景已曛。一听知何处，高树但侵云。响悲遇衰齿，节谢属离群。还忆郊园日，独向涧中闻。,
鹧鸪啼（一作李峤诗）,韦应物,可怜鹧鸪飞，飞向树南枝。南枝日照暖，北枝霜露滋。露滋不堪栖，使我夜常啼。愿逢云中鹤，衔我向寥廓。愿作城上乌，一年生九雏。何不旧巢住，枝弱不得去。何意道苦辛，客子常畏人。第一百九十四卷,
行路难（一作连环歌）,韦应物,荆山之白玉兮，良工雕琢双环连，月蚀中央镜心穿。故人赠妾初相结，恩在环中寻不绝。人情厚薄苦须臾，昔似连环今似玦。连环可碎不可离，如何物在人自移。上客勿遽欢，听妾歌路难。旁人见环环可怜。不知中有长恨端。,
答令狐士曹、独孤兵曹联骑暮归望山见寄,韦应物,共爱青山住近南，行牵吏役背双骖。枉书独宿对流水，遥羡归时满夕岚。,
答刘西曹（时为京兆功曹）,韦应物,公馆夜云寂，微凉群树秋。西曹得时彦，华月共淹留。长啸举清觞，志气谁与俦。千龄事虽邈，俯念忽已周。篇翰如云兴，京洛颇优游。诠文不独古，理妙即同流。浅劣见推许，恐为识者尤。空惭文璧赠，日夕不能酬。,
答贡士黎逢（时任京兆功曹）,韦应物,茂等方上达，诸生安可希。栖神澹物表，涣汗布令词。如彼昆山玉，本自有光辉。鄙人徒区区，称叹亦何为。弥月旷不接，公门但驱驰。兰章忽有赠，持用慰所思。不见心尚密，况当相见时。,
答韩库部（协）,韦应物,良玉表贞度，丽藻颇为工。名列金闺籍，心与素士同。日晏下朝来，车马自生风。清宵有佳兴，皓月直南宫。矫翮方上征，顾我邈忡忡。岂不愿攀举，执事府庭中。智乖时亦蹇，才大命有通。还当以道推，解组守蒿蓬。,
答崔主簿问，兼简温上人,韦应物,缘情生众累，晚悟依道流。诸境一已寂，了将身世浮。闲居澹无味，忽复四时周。靡靡芳草积，稍稍新篁抽。即此抱馀素，块然诚寡俦。自适一忻意，愧蒙君子忧。,
广陵行,韦应物,雄藩镇楚郊，地势郁岧峣。双旌拥万戟，中有霍嫖姚。海云助兵气，宝货益军饶。严城动寒角，晚骑踏霜桥。翕习英豪集，振奋士卒骁。列郡何足数，趋拜等卑寮。日宴方云罢，人逸马萧萧。忽如京洛间，游子风尘飘。归来视宝剑，功名岂一朝。,
王母歌（一作玉女歌）,韦应物,众仙翼神母，羽盖随云起。上游玄极杳冥中，下看东海一杯水。海畔种桃经几时，千年开花千年子。玉颜眇眇何处寻，世上茫茫人自死。,
答库部韩郎中,韦应物,高士不羁世，颇将荣辱齐。适委华冕去，欲还幽林栖。虽怀承明恋，忻与物累暌。逍遥观运流，谁复识端倪。而我岂高致，偃息平门西。愚者世所遗，沮溺共耕犁。风雪积深夜，园田掩荒蹊。幸蒙相思札，款曲期见携。,
答端,韦应物,郊园夏雨歇，闲院绿阴生。职事方无效，幽赏独违情。物色坐如见，离抱怅多盈。况感夕凉气，闻此乱蝉鸣。,
答端,韦应物,坐忆故园人已老，宁知远郡雁还来。长瞻西北是归路，独上城楼日几回。,
答僴奴、重阳二甥（僴奴赵氏甥伉，重阳崔氏,韦应物,弃职曾守拙，玩幽遂忘喧。山涧依硗瘠，竹树荫清源。贫居烟火湿，岁熟梨枣繁。风雨飘茅屋，蒿草没瓜园。群属相欢悦，不觉过朝昏。有时看禾黍，落日上秋原。饮酒任真性，挥笔肆狂言。一朝忝兰省，三载居远藩。复与诸弟子，篇翰每相敦。西园休习射，南池对芳樽。山药经雨碧，海榴凌霜翻。念尔不同此，怅然复一论。重阳守故家，僴子旅湘沅。俱有缄中藻，恻恻动离魂。不知何日见，衣上泪空存。,
酬刘侍郎使君（刘太真）,韦应物,琼树凌霜雪，葱茜如芳春。英贤虽出守，本自玉阶人。宿昔陪郎署，出入仰清尘。孰云俱列郡，比德岂为邻。风雨飘海气，清凉悦心神。重门深夏昼，赋诗延众宾。方以岁月旧，每蒙君子亲。继作郡斋什，远赠荆山珍。高闲庶务理，游眺景物新。朋友亦远集，燕酌在佳辰。始唱已惭拙，将酬益难伸。濡毫意黾勉，一用写悁勤。,
答令狐侍郎（令狐峘）,韦应物,一凶乃一吉，一是复一非。孰能逃斯理，亮在识其微。三黜故无愠，高贤当庶几。但以亲交恋，音容邈难希。况昔别离久，俱忻藩守归。朝宴方陪厕，山川又乖违。吴门冒海雾，峡路凌连矶。同会在京国，相望涕沾衣。明时重英才，当复列彤闱。白玉虽尘垢，拂拭还光辉。,
答秦十四校书（秦系）,韦应物,知掩山扉三十秋，鱼须翠碧弃床头。莫道谢公方在郡，五言今日为君休。,
南池宴钱子辛，赋得科斗,韦应物,临池见科斗，美尔乐有馀。不忧网与钩，幸得免为鱼。且愿充文字，登君尺素书。,
大梁亭会李四栖梧作,韦应物,梁王昔爱才，千古化不泯。至今蓬池上，远集八方宾。车马平明合，城郭满埃尘。逢君一相许，岂要平生亲。入仕三十载，如何独未伸。英声久籍籍，台阁多故人。置酒发清弹，相与乐佳辰。孤亭得长望，白日下广津。富贵良可取，朅来西入秦。秋风旦夕起，安得客梁陈。,
答郑骑曹青橘绝句（一作故人重九日求橘书中,韦应物,怜君卧病思新橘，试摘犹酸亦未黄。书后欲题三百颗，洞庭须待满林霜。,
扬州偶会前洛阳卢耿主簿（应物顷贰洛阳常有,韦应物,楚塞故人稀，相逢本不期。犹存袖里字，忽怪鬓中丝。客舍盈樽酒，江行满箧诗。更能连骑出，还似洛桥时。,
和晋陵陆丞早春游望（一作杜审言诗）,韦应物,独有宦游人，偏惊物候新。云霞出海曙，梅柳渡江春。淑气催黄鸟，晴光照绿蘋。忽闻歌苦调，归思欲沾巾。,
酬秦征君、徐少府春日见寄,韦应物,终日愧无政，与君聊散襟。城根山半腹，亭影水中心。朗咏竹窗静，野情花径深。那能有馀兴，不作剡溪寻。,
西郊燕集,韦应物,济济众君子，高宴及时光。群山霭遐瞩，绿野布熙阳。列坐遵曲岸，披襟袭兰芳。野庖荐嘉鱼，激涧泛羽觞。众鸟鸣茂林，绿草延高冈。盛时易徂谢，浩思坐飘飏。眷言同心友，兹游安可忘。,
春中忆元二,韦应物,雨歇万井春，柔条已含绿。徘徊洛阳陌，惆怅杜陵曲。游丝正高下，啼鸟还断续。有酒今不同，思君莹如玉。,
晓至园中忆诸弟、崔都水,韦应物,山郭恒悄悄，林月亦娟娟。景清神已澄，事简虑绝牵。秋塘遍衰草，晓露洗红莲。不见心所爱，兹赏岂为妍。,
怀琅琊、深标二释子,韦应物,白云埋大壑，阴崖滴夜泉。应居西石室，月照山苍然。,
早春对雪，寄前殿中元侍御,韦应物,扫雪开幽径，端居望故人。犹残腊月酒，更值早梅春。几日东城陌，何时曲水滨。闻闲且共赏，莫待绣衣新。,
将往江淮，寄李十九儋,韦应物,燕燕东向来，文鹓亦西飞。如何不相见，羽翼有高卑。徘徊到河洛，华屋未及窥。秋风飘我行，远与淮海期。回首隔烟雾，遥遥两相思。阳春自当返，短翮欲追随。,
寻隐者不遇,贾岛,松下问童子，言师采药去。只在此山中，云深不知处。,唐诗三百首
题李凝幽居,贾岛,闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。,
剑客,贾岛,十年磨一剑，霜刃未曾试。今日把示君，谁有不平事。,
忆江上吴处士,贾岛,闽国扬帆去，蟾蜍亏复团。秋风生渭水，落叶满长安。此地聚会夕，当时雷雨寒。兰桡殊未返，消息海云端。,
忆江上吴处士,贾岛,闽国扬帆后，蟾蜍亏复圆。秋风吹渭水，落叶满长安。此地聚会夕，当时雷雨寒。兰桡殊未返，消息海云端。,思念诗
暮过山村,贾岛,数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘处，烟火渐相亲。,羁旅诗
即事,贾岛,索莫对孤灯，阴云积几层。自嗟怜十上，谁肯待三征。心被通人见，文叨大匠称。悲秋秦塞草，怀古汉家陵。城静高崖树，漏多幽沼冰。过声沙岛鹭，绝行石庵僧。岂谓旧庐在，谁言归未曾。,
雪晴晚望,贾岛,倚杖望晴雪，溪云几万重。樵人归白屋，寒日下危峰。野火烧冈草，断烟生石松。却回山寺路，闻打暮天钟。,
寄韩潮州愈,贾岛,此心曾与木兰舟，直到天南潮水头。隔岭篇章来华岳，出关书信过泷流。峰悬驿路残云断，海浸城根老树秋。一夕瘴烟风卷尽，月明初上浪西楼。,
竹,贾岛,篱外清阴接药栏，晓风交戛碧琅玕。子猷没后知音少，粉节霜筠漫岁寒。,
古意,贾岛,碌碌复碌碌，百年双转毂。志士终夜心，良马白日足。俱为不等闲，谁是知音目。眼中两行泪，曾吊三献玉。,
题兴化寺园亭,贾岛,破却千家作一池，不栽桃李种蔷薇。蔷薇花落秋风起，荆棘满庭君始知。,
送僧,贾岛,此生披衲过，在世得身闲。日午游都市，天寒往华山。言归文字外，意出有无间。仙掌云边树，巢禽时出关。,
送僧,贾岛,大内曾持论，天南化俗行。旧房山雪在，春草岳阳生。晓了莲经义，堪任宝盖迎。王侯皆护法，何寺讲钟鸣。,
送僧,贾岛,池上时时松雪落，焚香烟起见孤灯。静夜忆谁来对坐，曲江南岸寺中僧。,
送僧,贾岛,出家从丱岁，解论造玄门。不惜挥谈柄，谁能听至言。中时山果熟，后夏竹阴繁。此去逢何日，峨嵋晓复昏。,
寄远,贾岛,别肠多郁纡，岂能肥肌肤。始知相结密，不及相结疏。疏别恨应少，密离恨难袪。门前南流水，中有北飞鱼。鱼飞向北海，可以寄远书。不惜寄远书，故人今在无。况此数尺身，阻彼万里途。自非日月光，难以知子躯。,
寄远,贾岛,家住锦水上，身征辽海边。十书九不到，一到忽经年。,
赠僧,贾岛,从来多是游山水，省泊禅舟月下涛。初过石桥年尚少，久辞天柱腊应高。青松带雪悬铜锡，白发如霜落铁刀。常恐画工援笔写，身长七尺有眉毫。,
赠僧,贾岛,乱山秋木穴，里有灵蛇藏。铁锡挂临海，石楼闻异香。出尘头未白，入定衲凝霜。莫话五湖事，令人心欲狂。,
绝句,贾岛,海底有明月，圆于天上轮。得之一寸光，可买千里春。,
送别,贾岛,丈夫未得意，行行且低眉。素琴弹复弹，会有知音知。,
送别,贾岛,门外便伸千里别，无车不得到河梁。高楼直上百余尺，今日为君南望长。,
咏怀,贾岛,纵把书看未省勤，一生生计只长贫。可能在世无成事，不觉离家作老人。中岳深林秋独往，南原多草夜无邻。经年抱疾谁来问，野鸟相过啄木频。,
题诗后,贾岛,二句三年得，一吟双泪流。知音如不赏，归卧故山秋。,
早行,贾岛,早起赴前程，邻鸡尚未鸣。主人灯下别，羸马暗中行。蹋石新霜滑，穿林宿鸟惊。远山钟动后，曙色渐分明。,
早蝉,贾岛,早蝉孤抱芳槐叶，噪向残阳意度秋。也任一声催我老，堪听两耳畏吟休。得非下第无高韵，须是青山隐白头。若问此心嗟叹否，天人不可怨而尤。,
早起,贾岛,北客入西京，北雁再离北。秋寝独前兴，天梭星落织。耽玩余恬爽，顾盼轻痾力。旅途少颜尽，明镜劝仙食。出门路纵横，张家路最直。昨夜梦见书，张家厅上壁。,
送友人游蜀,贾岛,万岑深积翠，路向此中难。欲暮多羁思，因高莫远看。卓家人寂寞，扬子业凋残。唯有岷江水，悠悠带月寒。,
宿山寺,贾岛,众岫耸寒色，精庐向此分。流星透疏木，走月逆行云。绝顶人来少，高松鹤不群。一僧年八十，世事未曾闻。,
偶作,贾岛,野步随吾意，那知是与非。稔年时雨足，闰月暮蝉稀。独树依冈老，遥峰出草微。园林自有主，宿鸟且同归。,
夜坐,贾岛,蟋蟀渐多秋不浅，蟾蜍已没夜应深。三更两鬓几枝雪，一念双峰四祖心。,
寄友人,贾岛,同人半年别，一别寂来音。赖有别时文，相思时一吟。我常倦投迹，君亦知此衿。笔砚且勿弃，苏张曾陆沉。但存舌在口，当冀身遂心。君看明月夜，松桂寒森森。,
送人南游,贾岛,此别天涯远，孤舟泛海中。夜行常认火，帆去每因风。蛮国人多富，炎方语不同。雁飞难度岭，书信若为通。,
辞二知己,贾岛,一双千岁鹤，立别孤翔鸿。波岛忽已暮，海雨寒濛濛。离人闻美弹，亦与哀弹同。况兹切切弄，绕彼行行躬。云飞北岳碧，火息西山红。何以代远诚，折芳腊雪中。,
寓兴,贾岛,莫居暗室中，开目闭目同。莫趋碧霄路，容飞不容步。暗室未可居，碧霄未可趋。劝君跨仙鹤，日下云为衢。,
送饶州张使君,贾岛,终南云雨连城阙，去路西江白浪头。滁上郡斋离昨日，鄱阳农事劝今秋。道心生向前朝寺，文思来因静夜楼。借问泊帆干谒者，谁人曾听峡猿愁。,
寓兴,贾岛,真集道方至，貌殊妒还多。山泉入城池，自然生浑波。今时出古言，在众翻为讹。有琴含正韵，知音者如何。一生足感激，世言忽嵯峨。不得市井味，思响吾岩阿。浮华岂我事，日月徒蹉跎。旷哉颍阳风，千载无其他。,
病起,贾岛,高丘归未得，空自责迟回。身事岂能遂，兰花又已开。病令新作少，雨阻故人来。灯下南华卷，袪愁当酒杯。,
易水怀古,贾岛,荆卿重虚死，节烈书前史。我叹方寸心，谁论一时事。至今易水桥，寒风兮萧萧。易水流得尽，荆卿名不消。,
鹭鸶,贾岛,求鱼未得食，沙岸往来行。岛月独栖影，暮天寒过声。堕巢因木折，失侣遇弦惊。频向烟霄望，吾知尔去程。,
感秋,贾岛,商气飒已来，岁华又虚掷。朝云藏奇峰，暮雨洒疏滴。几蜩嘿凉叶，数蛩思阴壁。落日空馆中，归心远山碧。昔人多秋感，今人何异昔。四序驰百年，玄发坐成白。喧喧徇声利，扰扰同辙迹。傥无世上怀，去偃松下石。,
望山,贾岛,南山三十里，不见逾一旬。冒雨时立望，望之如朋亲。虬龙一掬波，洗荡千万春。日日雨不断，愁杀望山人。天事不可长，劲风来如奔。阴霪一以扫，浩翠写国门。长安百万家，家家张屏新。谁家最好山，我愿为其邻。,
登楼,贾岛,秋日登高望，凉风吹海初。山川明已久，河汉没无余。远近涯寥夐，高低中太虚。赋因王阁笔，思比谢游疏。,
冬夜,贾岛,羁旅复经冬，瓢空盎亦空。泪流寒枕上，迹绝旧山中。凌结浮萍水，雪和衰柳风。曙光鸡未报，嘹唳两三鸿。,
客喜,贾岛,客喜非实喜，客悲非实悲。百回信到家，未当身一归。未归长嗟愁，嗟愁填中怀。开口吐愁声，还却入耳来。常恐泪滴多，自损两目辉。鬓边虽有丝，不堪织寒衣。,
寄丘儒,贾岛,地近轻数见，地远重一面。一面如何重，重甚珍宝片。自经失欢笑，几度腾霜霰。此心镇悬悬，天象固回转。长安秋风高，子在东甸县。仪形信寂蔑，风雨岂乖间。凭人报消息，何易凭笔砚。俱不尽我心，终须对君宴。,
寄孟协律,贾岛,我有吊古泣，不泣向路岐。挥泪洒暮天，滴著桂树枝。别后冬节至，离心北风吹。坐孤雪扉夕，泉落石桥时。不惊猛虎啸，难辱君子词。欲酬空觉老，无以堪远持。岧峣倚角窗，王屋悬清思。,
投孟郊,贾岛,月中有孤芳，天下聆薰风。江南有高唱，海北初来通。容飘清冷余，自蕴襟抱中。止息乃流溢，推寻却冥濛。我知雪山子，谒彼偈句空。必竟获所实，尔焉遂深衷。录之孤灯前，犹恨百首终。一吟动狂机，万疾辞顽躬。生平面未交，永夕梦辄同。叙诘谁君师，讵言无吾宗。余求履其迹，君曰可但攻。啜波肠易饱，揖险神难从。前岁曾入洛，差池阻从龙。萍家复从赵，云思长萦萦。嵩海每可诣，长途追再穷。原倾肺肠事，尽入焦梧桐。,
戏赠友人,贾岛,一日不作诗，心源如废井。笔砚为辘轳，吟咏作縻绠。朝来重汲引，依旧得清冷。书赠同怀人，词中多苦辛。,
老将,贾岛,胆壮乱须白，金疮蠹百骸。旌旗犹入梦，歌舞不开怀。燕雀来鹰架，尘埃满箭靫。自夸勋业重，开府是官阶。,
赠友人,贾岛,五字诗成卷，清新韵具偕。不同狂客醉，自伴律僧斋。春别和花树，秋辞带月淮。却归登第日，名近榜头排。,
斋中,贾岛,眈静非谬为，本性实疏索。斋中一就枕，不觉白日落。低扉碍轩辔，寡德谢接诺。丛菊在墙阴，秋穷未开萼。所餐类病马，动影似移岳。欲驻迫逃衰，岂殊辞绠缚。已见饱时雨，应丰蔬与药。,
游仙,贾岛,借得孤鹤骑，高近金乌飞。掬河洗老貌，照月生光辉。天中鹤路直，天尽鹤一息。归来不骑鹤，身自有羽翼。若人无仙骨，芝朮徒烦食。,
酬栖上人,贾岛,夜久城馆闲，情幽出在山。新月有微辉，朗朗空庭间。处世虽识机，伊余多掩关。松姿度腊见，篱药知春还。静览冰雪词，厚为酬赠颜。东林有踯躅，脱屣期共攀。,
冬月长安雨中见终南雪,贾岛,秋节新已尽，雨疏露山雪。西峰稍觉明，残滴犹未绝。气侵瀑布水，冻著白云穴。今朝灞浐雁，何夕潇湘月。想彼石房人，对雪扉不闭。,
明月山怀独孤崇鱼琢,贾岛,明月长在目，明月长在心。在心复在目，何得稀去寻。试望明月人，孟夏树蔽岑。想彼叹此怀，乐喧忘幽林。乡本北岳外，悔恨东夷深。愿缩地脉还，岂待天恩临。非不渴隐秀，却嫌他事侵。或云岳楼钟，来绕草堂吟。当从令尹后，再往步柏林。,
投张太祝,贾岛,风骨高更老，向春初阳葩。泠泠月下韵，一一落海涯。有子不敢和，一听千叹嗟。身卧东北泥，魂挂西南霞。手把一枝栗，往轻觉程赊。水天朔方色，暖日嵩根花。达闲幽栖山，遣寻种药家。欲买双琼瑶，惭无一木瓜。,
重酬姚少府,贾岛,隙月斜枕旁，讽咏夏贻什。如今何时节，虫虺亦已蛰。答迟礼涉傲，抱疾思加涩。仆本胡为者，衔肩贡客集。茫然九州内，譬如一锥立。欺暗少此怀，自明曾沥泣。量无趫勇士，诚欲戈矛戢。原阁期跻攀，潭舫偶俱入。深斋竹木合，毕夕风雨急。俸利沐均分，价称烦嘘噏。百篇见删罢，一命嗟未及。沧浪愚将还，知音激所习。,
送张校书季霞,贾岛,从京去容州，马在船上多。容州几千里，直傍青天涯。掌记试校书，未称高词华。义往不可屈，出家如入家。城市七月初，热与夏未差。饯君到野地，秋凉满山坡。南境异北候，风起无尘沙。秦吟宿楚泽，海酒落桂花。暂醉即还醒，彼土生桂茶。,
寄贺兰朋吉,贾岛,往往东林下，花香似火焚。故园从小别，夜雨近秋闻。野菜连寒水，枯株簇古坟。泛舟同远客，寻寺入幽云。斜日扉多掩，荒田径细分。相思蝉几处，偶坐蝶成群。会宿曾论道，登高省议文。苦吟遥可想，边叶向纷纷。,
客思,贾岛,促织声尖尖似针，更深刺著旅人心。独言独语月明里，惊觉眠童与宿禽。,
春行,贾岛,去去行人远，尘随马不穷。旅情斜日后，春色早烟中。流水穿空馆，闲花发故宫。旧乡千里思，池上绿杨风。,
题郑常侍厅前竹,贾岛,绿竹临诗酒，婵娟思不穷。乱枝低积雪，繁叶亚寒风。萧飒疑泉过，萦回有径通。侵庭根出土，隔壁笋成丛。疏影纱窗外，清音宝瑟中。卷帘终日看，欹枕几秋同。万顷歌王子，千竿伴阮公。露光怜片片，雨润爱濛濛。嶰谷蛮湖北，湘川灀水东。何如轩槛侧，苍翠袅长空。,
送李傅侍郎剑南行营,贾岛,走马从边事，新恩受外台。勇看双节出，期破八蛮回。许国家无恋，盘江栈不摧。移军刁斗逐，报捷剑门开。角咽猕猴叫，鼙干霹雳来。去年新甸邑，犹滞佐时才。,
别徐明府,贾岛,抱琴非本意，生事偶相萦。口尚袁安节，身无子贱名。地寒春雪盛，山浅夕风轻。百战余荒野，千夫渐耦耕。一杯宜独夜，孤客恋交情。明日疲骖去，萧条过古城。,
送雍陶及第归成都宁亲,贾岛,不唯诗著籍，兼又赋知名。议论于题称，春秋对问精。半应阴骘与，全赖有司平。归去峰峦众，别来松桂生。涨江流水品，当道白云坑。勿以攻文捷，而将学剑轻。制衣新濯锦，开酝旧烧罂。同日升科士，谁同膝下荣。,
不欺,贾岛,上不欺星辰，下不欺鬼神。知心两如此，然后何所陈。食鱼味在鲜，食蓼味在辛。掘井须到流，结交须到头。此语诚不谬，敌君三万秋。,
携新文诣张籍韩愈途中成,贾岛,袖有新成诗，欲见张韩老。青竹未生翼，一步万里道。仰望青冥天，云雪压我脑。失却终南山，惆怅满怀抱。安得西北风，身愿变蓬草。地只闻此语，突出惊我倒。,
送陕府王建司马,贾岛,司马虽然听晓钟，尚犹高枕恣疏慵。请诗僧过三门水，卖药人归五老峰。移舫绿阴深处息，登楼凉夜此时逢。杜陵惆怅临相饯，未寝月前多屐踪。,
送陈商,贾岛,古道长荆棘，新岐路交横。君于荒榛中，寻得古辙行。足踏圣人路，貌端禅士形。我曾接夜谈，似听讲一经。联翩曾数举，昨登高第名。釜底绝烟火，晓行皇帝京。上客远府游，主人须目明。青云别青山，何日复可升。,
刘景阳东斋,贾岛,松阴连竹影，中有芜苔井。清风此地多，白日空自永。景阳公干孙，诗句得真景。劝我不须归，月出东斋静。,
游子,贾岛,游子喜乡远，非吾忆归庐。谁知奔他山，自欲早旋车。朝赏暮已足，图归愿无余。当期附鹏翼，未偶方踌躇。,
上邠宁刑司徒,贾岛,箭头破帖浑无敌，杖底敲球远有声。马走千蹄朝万乘，地分三郡拥双旌。春风欲尽山花发，晓角初吹客梦惊。不是邢公来镇此，长安西北未能行。,
黄鹄下太液池,贾岛,高飞空外鹄，下向禁中池。岸印行踪浅，波摇立影危。来从千里岛，舞拂万年枝。踉跄孤风起，裴回水沫移。幽音清露滴，野性白云随。太液无弹射，灵禽翅不垂。,
代旧将,贾岛,旧事说如梦，谁当信老夫。战场几处在，部曲一人无。落日收病马，晴天晒阵图。犹希圣朝用，自镊白髭须。,
莲峰歌,贾岛,锦砾潺湲玉溪水，晓来微雨藤花紫。冉冉山鸡红尾长，一声樵斧惊飞起。松剌梳空石差齿，烟香风软人参蕊。阳崖一梦伴云根，仙菌灵芝梦魂里。,
早春题友人湖上新居二首,贾岛,近得云中路，门长侵早开。到时犹有雪，行处已无苔。劝酒客初醉，留茶僧未来。每逢晴暖日，惟见乞花栽。门不当官道，行人到亦稀。故从餐后出，多是夜深归。开箧收诗卷，扫床移卧衣。几时同买宅，相送有柴扉。,
送令狐绹相公,贾岛,梁园趋戟节，海草几枯春。风水难遭便，差池未振鳞。姓名犹语及，门馆阻何因。苦拟修文卷，重擎献匠人。吟看青岛处，朝退赤墀晨。根爱杉栽活，枝怜雪霰新。缀篇嗟调逸，不和揣才贫。早晚还霖雨，滂沱洗月轮。揠苗方灭裂，成器待陶钧。困坂思回顾，迷邦辄问津。数行望外札，绝句握中珍。是日荣游汴，当时怯往陈。鸿舂乖汉爵，桢病卧漳滨。岳整五千仞，云惟一片身。故山离未死，秋水宿经旬。下第能无恧，高科恐有神。罢耕田料废，省钓岸应榛。慷慨知音在，谁能泪堕巾。,
皇甫主簿期游山不及赴,贾岛,休官匹马在，新意入山中。更住应难遂，前期恨不同。集蝉苔树僻，留客雨堂空。深夜谁相访，惟当清净翁。,
宿成湘林下,贾岛,相访夕阳时，千株木未衰。石泉流出谷，山雨滴栖鸱。漏向灯听数，酒因客寝迟。今宵不尽兴，更有月明期。,
送褚山人归日本,贾岛,悬帆待秋水，去入杳冥间。东海几年别，中华此日还。岸遥生白发，波尽露青山。隔水相思在，无书也是闲。,
雨夜寄马戴,贾岛,芳林杏花树，花落子西东。今夕曲江雨，寒催朔北风。乡书沧海绝，隐路翠微通。寂寂相思际，孤釭残漏中。,
寄刘侍御,贾岛,衣多苔藓痕，犹拟更趋门。自夏虽无病，经秋不过原。积泉留岱鸟，叠岫隔巴猿。琴月西斋集，如今岂复言。,
题竹谷上人院,贾岛,禅庭高鸟道，回望极川原。樵径连峰顶，石泉通竹根。木深犹积雪，山浅未闻猿。欲别尘中苦，愿师贻一言。,
寄江上人,贾岛,紫阁旧房在，新家中岳东。烟波千里隔，消息一朝通。寒日汀洲路，秋晴岛屿风。分明杜陵叶，别后两经红。,
北岳庙,贾岛,天地有五岳，恒岳居其北。岩峦叠万重，诡怪浩难测。人来不敢入，祠宇白日黑。有时起霖雨，一洒天地德。神兮安在哉，永康我王国。,
玩月,贾岛,寒月破东北，贾生立西南。西南立倚何，立倚青青杉。近月有数星，星名未详谙。但爱杉倚月，我倚杉为三。月乃不上杉，上杉难相参。眙愕子细视，睛瞳桂枝劖。目常有热疾，久视无烦炎。以手扪衣裳，零露已濡沾。久立双足冻，时向股髀淹。立久病足折，兀然黐胶粘。他人应已睡，转喜此景恬。此景亦胡及，而我苦淫耽。无异市井人，见金不知廉。不知此夜中，几人同无厌。待得上顶看，未拟归枕函。强步望寝斋，步步情不堪。步到竹丛西，东望如隔帘。却坐竹丛外，清思刮幽潜。量知爱月人，身愿化为蟾。,
灵准上人院,贾岛,掩扉当太白，腊数等松椿。禁漏来遥夜，山泉落近邻。经声终卷晓，草色几芽春。海内知名士，交游准上人。,
王侍御南原庄,贾岛,买得足云地，新栽药数窠。峰头盘一径，原下注双河。春寺闲眠久，晴台独上多。南斋宿雨后，仍许重来麽。,
赠智朗禅师,贾岛,上人分明见，玉兔潭底没。上人光惨貌，古来恨峭发。涕辞孔颜庙，笑访禅寂室。步随青山影，坐学白塔骨。解听无弄琴，不礼有身佛。欲问师何之，忽与我相别。率赋赠远言，言惭非子曰。,
观冬设上东川杨尚书,贾岛,匏革奏冬非独乐，军城未晓启重门。何时却入三台贵，此日空知八座尊。罗绮舞中收雨点，貔貅阃外卷云根。逐迁属吏随宾列，拨棹扁舟不忘恩。,
渡桑乾,贾岛,客舍并州已十霜，归心日夜忆咸阳。无端更渡桑干水，却望并州是故乡。,
上谷旅夜,贾岛,世难那堪恨旅游，龙钟更是对穷秋。故园千里数行泪，邻杵一声终夜愁。月到寒窗空皓晶，风翻落叶更飕飗。此心不向常人说，倚识平津万户侯。,
寄无得头陀,贾岛,夏腊今应三十余，不离树下冢间居。貌堪良匠抽毫写，行称高僧续传书。落涧水声来远远，当空月色自如如。白衣只在青门里，心每相亲迹且疏。,
答王参,贾岛,寸晷不相待，四时互如竞。客思先觉秋，虫声苦知暝。霜松积旧翠，露月团如镜。诗负属景同，琴孤坐堂听。相期黄菊节，别约红桃径。每把式微篇，临风一长咏。,
山中道士,贾岛,头发梳千下，休粮带瘦容。养雏成大鹤，种子作高松。白石通宵煮，寒泉尽日舂。不曾离隐处，那得世人逢。,
忆吴处士,贾岛,半夜长安雨，灯前越客吟。孤舟行一月，万水与千岑。岛屿夏云起，汀洲芳草深。何当折松叶，拂石剡溪阴。,
哭孟郊,贾岛,身死声名在，多应万古传。寡妻无子息，破宅带林泉。冢近登山道，诗随过海船。故人相吊后，斜日下寒天。,
送崔约秀才,贾岛,归宁仿佛三千里，月向船窗见几宵。野鼠独偷高树果，前山渐见短禾苗。更深栅锁淮波疾，苇动风生雨气遥。重入石头城下寺，南朝杉老未干燋。,
贺庞少尹除太常少卿,贾岛,太白山前终日见，十旬假满拟秋寻。中峰绝顶非无路，北阙除书阻入林。朝谒此时闲野屐，宿斋何处止鸣砧。省中石镫陪随步，唯赏烟霞不厌深。,
上杜驸马,贾岛,玉山突兀压乾坤，出得朱门入戟门。妻是九重天子女，身为一品令公孙。鸳鸯殿里参皇后，龙凤堂前贺至尊。今日澧阳非久驻，伫为霖雨拜新恩。,
送南康姚明府,贾岛,铜章美少年，小邑在南天。版籍多迁客，封疆接洞田。静江鸣野鼓，发缆带村烟。却笑陶元亮，何须忆醉眠。,
送慈恩寺霄韵法师谒太原李司空,贾岛,何故谒司空，云山知几重。碛遥来雁尽，雪急去僧逢。清磬先寒角，禅灯彻晓烽。旧房闲片石，倚著最高松。,
晚晴见终南诸峰,贾岛,秦分积多峰，连巴势不穷。半旬藏雨里，此日到窗中。圆魄将升兔，高空欲叫鸿。故山思不见，碣石泬寥东。,
喜姚郎中自杭州回,贾岛,路多枫树林，累日泊清阴。来去泛流水，翛然适此心。一披江上作，三起月中吟。东省期司谏，云门悔不寻。,
题长江,贾岛,言心俱好静，廨署落晖空。归吏封宵钥，行蛇入古桐。长江频雨后，明月众星中。若任迁人去，西溪与剡通。,
送徐员外赴河中,贾岛,原野正萧瑟，中间分散情。吏从甘扈罢，诏许朔方行。边日沉残角，河关截夜城。云居闲独往，长老出房迎。,
寄沧州李尚书,贾岛,沧溟深绝阔，西岸郭东门。戈者罗夷鸟，桴人思峤猿。威棱高腊冽，煦育极春温。陂淀封疆内，蒹葭壁垒根。摇鞞边地脉，愁箭虎狼魂。水县卖纱市，盐田煮海村。枝条分御叶，家世食唐恩。武可纵横讲，功从战伐论。天涯生月片，屿顶涌泉源。非是泥池物，方因雷雨尊。沉谋藏未露，邻境帖无喧。青冢骄回鹘，萧关陷叶蕃。何时霖岁旱，早晚雪邦冤。迢递瞻旌纛，浮阳寄咏言。,
送蔡京,贾岛,跃蹄归鲁日，带漏别秦星。易折芳条桂，难穷邃义经。登封多泰岳，巡狩遍沧溟。家在何林下，梁山翠满庭。,
送黄知新归安南,贾岛,池亭沉饮遍，非独曲江花。地远路穿海，春归冬到家。火山难下雪，瘴土不生茶。知决移来计，相逢期尚赊。,
赠胡禅归,贾岛,自是根机钝，非关夏腊深。秋来江上寺，夜坐岭南心。井凿山含月，风吹磬出林。祖师携只履，去路杳难寻。,
落第东归逢僧伯阳,贾岛,相逢须语笑，人世别离频。晓至长侵月，思乡动隔春。见僧心暂静，从俗事多迍。宇宙诗名小，山河客路新。翠桐犹入爨，清镜未辞尘。逸足思奔骥，随群且退鳞。宴乖红杏寺，愁在绿杨津。老病难为乐，开眉赖故人。,
寄韩湘,贾岛,过岭行多少，潮州涨满川。花开南去后，水冻北归前。望鹭吟登阁，听猿泪滴船。相思堪面话，不著尺书传。,
宿孤馆,贾岛,落日投村戍，愁生为客途。寒山晴后绿，秋月夜来孤。橘树千株在，渔家一半无。自知风水静，舟系岸边芦。,
哭宗密禅师,贾岛,鸟道雪岑巅，师亡谁去禅。几尘增灭后，树色改生前。层塔当松吹，残踪傍野泉。唯嗟听经虎，时到坏庵边。,
京北原作,贾岛,登原见城阙，策蹇思炎天。日午路中客，槐花风处蝉。远山秦木上，清渭汉陵前。何事居人世，皆从名利牵。,
哭卢仝,贾岛,贤人无官死，不亲者亦悲。空令古鬼哭，更得新邻比。平生四十年，惟著白布衣。天子未辟召，地府谁来追。长安有交友，托孤遽弃移。冢侧志石短，文字行参差。无钱买松栽，自生蒿草枝。在日赠我文，泪流把读时。从兹加敬重，深藏恐失遗。,
蒋亭和蔡湘州,贾岛,蒋宅为亭榭，蔡城东郭门。潭连秦相井，松老汉朝根。已积苍苔遍，何曾旧径存。高斋无事后，时复一携尊。,
宿姚合宅寄张司业籍,贾岛,闲宵因集会，柱史话先生。身爱无一事，心期往四明。松枝影摇动，石磬响寒清。谁伴南斋宿，月高霜满城。,
义雀行和朱评事,贾岛,玄鸟雄雌俱，春雷惊蛰馀。口衔黄河泥，空即翔天隅。一夕皆莫归，哓哓遗众雏。双雀抱仁义，哺食劳劬劬。雏既逦迤飞，云间声相呼。燕雀虽微类，感愧诚不殊。禽贤难自彰，幸得主人书。,
送玄岩上人归西蜀,贾岛,玉垒山中寺，幽深胜概多。药成彭祖捣，顶受七轮摩。去腊催今夏，流光等逝波。会当依粪扫，五岳遍头陀。,
送朱休归剑南,贾岛,剑南归受贺，太学赋声雄。山路长江岸，朝阳十月中。芽新抽雪茗，枝重集猿枫。卓氏琴台废，深芜想径通。,
送皇甫侍御,贾岛,晓钟催早期，自是赴嘉招。舟泊湘江阔，田收楚泽遥。雁惊起衰草，猿渴下寒条。来使黔南日，时应问寂寥。,
原居即事言怀赠孙员外,贾岛,出入土门偏，秋深石色泉。径通原上草，地接水中莲。采菌依余枿，拾薪逢刈田。镊撏白发断，兵阻尺书传。避路来华省，抄诗上彩笺。高斋久不到，犹喜未经年。,
送胡道士,贾岛,短褐身披满渍苔，灵溪深处观门开。却从城里移琴去，许到山中寄药来。临水古坛秋醮罢，宿杉幽鸟夜飞回。丹梯愿逐真人上，日夕归心白发催。,
哭柏岩和尚,贾岛,苔覆石床新，师曾占几春。写留行道影，焚却坐禅身。塔院关松雪，经房锁隙尘。自嫌双泪下，不是解空人。,
送邹明府游灵武,贾岛,曾宰西畿县，三年马不肥。债多平剑与，官满载书归。边雪藏行径，林风透卧衣。灵州听晓角，客馆未开扉。,
赠丘先生,贾岛,常言吃药全胜饭，华岳松边采茯神。不遣髭须一茎白，拟为白日上升人。,
早秋寄题天竺灵隐寺,贾岛,峰前峰后寺新秋，绝顶高窗见沃洲。人在定中闻蟋蟀，鹤从栖处挂猕猴。山钟夜渡空江水，汀月寒生古石楼。心忆悬帆身未遂，谢公此地昔年游。,
送无可上人,贾岛,圭峰霁色新，送此草堂人。麈尾同离寺，蛩鸣暂别亲。独行潭底影，数息树边身。终有烟霞约，天台作近邻。,
送罗少府归牛渚,贾岛,作尉长安始三日，忽思牛渚梦天台。楚山远色独归去，灞水空流相送回。霜覆鹤身松子落，月分萤影石房开。白云多处应频到，寒涧泠泠漱古苔。,
赠温观主,贾岛,一别罗浮竟未还，观深廊古院多关。君来几日行虚洞，仙去空坛在远山。胎息存思当黑处，井华悬绠取朝间。弊庐道室虽邻近，自乐冬阳炙背闲。,
病鹘吟,贾岛,俊鸟还投高处栖，腾身戛戛下云梯。有时透雾凌空去，无事随风入草迷。迅疾月边捎玉兔，迟回日里拂金鸡。不缘毛羽遭零落，焉肯雄心向尔低。,
秋暮,贾岛,北门杨柳叶，不觉已缤纷。值鹤因临水，迎僧忽背云。白须相并出，清泪两行分。默默空朝夕，苦吟谁喜闻。,
送人南归,贾岛,分手向天涯，迢迢泛海波。虽然南地远，见说北人多。山暖花常发，秋深雁不过。炎方饶胜事，此去莫蹉跎。,
送惠雅法师归玉泉,贾岛,只到潇湘水，洞庭湖未游。饮泉看月别，下峡听猿愁。讲不停雷雨，吟当近海流。降霜归楚夕，星冷玉泉秋。,
题张博士新居,贾岛,青枫何不种，林在洞庭村。应为三湘远，难移万里根。斗牛初过伏，菡萏欲香门。旧即湖山隐，新庐葺此原。,
石门陂留辞从叔谟,贾岛,幽鸟飞不远，此行千里间。寒冲陂水雾，醉下菊花山。有耻长为客，无成又入关。何时临涧柳，吾党共来攀。,
怀博陵故人,贾岛,孤城易水头，不忘旧交游。雪压围棋石，风吹饮酒楼。路遥千万里，人别十三秋。吟苦相思处，天寒水急流。,
孟融逸人,贾岛,孟君临水居，不食水中鱼。衣褐唯粗帛，筐箱只素书。树林幽鸟恋，世界此心疏。拟棹孤舟去，何峰又结庐。,
永福湖和杨郑州,贾岛,积水还平岸，春来引郑溪。旧渠通郭下，新堰绝湖西。嵩少分明对，潇湘阔狭齐。客游随庶子，孤屿草萋萋。,
送郑少府,贾岛,江岸一相见，空令惜此分。夕阳行带月，酌水少留君。野地初烧草，荒山过雪云。明年还调集，蝉可在家闻。,
送姚杭州,贾岛,白云峰下城，日夕白云生。人老江波钓，田侵海树耕。吴山钟入越，莲叶吹摇旌。诗异石门思，涛来向越迎。,
夜集田卿宅,贾岛,朗咏高斋下，如将古调弹。翻鸿向桂水，来雪渡桑干。滴滴玉漏曙，翛翛竹籁残。曩年曾宿此，亦值五陵寒。,
送宣皎上人游太白,贾岛,剃发鬓无雪，去年三十三。山过春草寺，磬度落花潭。得句才邻约，论宗意在南。峰灵疑懒下，苍翠太虚参。,
赠李金州,贾岛,绮里祠前后，山程践白云。溯流随大旆，登岸见全军。晓角吹人梦，秋风卷雁群。雾开方露日，汉水底沙分。,
寄李輈侍郎,贾岛,终过盟津书，分明梦不虚。人从清渭别，地隔太行余。宾幕谁嫌静，公门但晏如。櫑鞞干霹雳，斜汉湿蟾蜍。追琢垂今后，敦庞得古初。井台怜操筑，漳岸想丕疏。亦翼铿珉珮，终当直石渠。此身多抱疾，幽里近营居。忆漱苏门涧，经浮楚泽潴。松栽侵古影，荤断尚芹菹。语嘿曾延接，心源离滓淤。谁言姓琴氏，独跨角生鱼。,
慈恩寺上座院,贾岛,未委衡山色，何如对塔峰。曩宵曾宿此，今夕值秋浓。羽族栖烟竹，寒流带月钟。井甘源起异，泉涌渍苔封。,
元日女道士受箓,贾岛,元日更新夜，斋身称净衣。数星连斗出，万里断云飞。霜下磬声在，月高坛影微。立听师语了，左肘系符归。,
喜雍陶至,贾岛,今朝笑语同，几日百忧中。鸟度剑门静，蛮归泸水空。步霜吟菊畔，待月坐林东。且莫孤此兴，勿论穷与通。,
送穆少府知眉州,贾岛,剑门倚青汉，君昔未曾过。日暮行人少，山深异鸟多。猿啼和峡雨，栈尽到江波。一路白云里，飞泉洒薜萝。,
二月晦日留别鄠中友人,贾岛,立马柳花里，别君当酒酣。春风渐向北，云雁不飞南。明晓日初一，今年月又三。鞭羸去暮色，远岳起烟岚。,
送僧归太白山,贾岛,坚冰连夏处，太白接青天。云塞石房路，峰明雨外巅。夜禅临虎穴，寒漱撇龙泉。后会不期日，相逢应信缘。,
内道场僧弘绍,贾岛,麟德燃香请，长安春几回。夜闲同像寂，昼定为吾开。讲罢松根老，经浮海水来。六年双足履，只步院中苔。,
哭张籍,贾岛,精灵归恍惚，石磬韵曾闻。即日是前古，谁人耕此坟。旧游孤棹远，故域九江分。本欲蓬瀛去，餐芝御白云。,
寄长武朱尚书,贾岛,不日即登坛，枪旗一万竿。角吹边月没，鼓绝爆雷残。中国今如此，西荒可取难。白衣思请谒，徒步在长安。,
送康秀才,贾岛,俱为落第年，相识落花前。酒泻两三盏，诗吟十数篇。行岐逢塞雨，嘶马上津船。树影高堂下，回时应有蝉。,
送沈秀才下第东归,贾岛,曲言恶者谁，悦耳如弹丝。直言好者谁，刺耳如长锥。沈生才俊秀，心肠无邪欺。君子忌苟合，择交如求师。毁出疾夫口，腾入礼部闱。下第子不耻，遗才人耻之。东归家室远，掉辔时参差。浙云近吴见，汴柳接楚垂。明年春光别，回首不复疑。,
延康吟,贾岛,寄居延寿里，为与延康邻。不爱延康里，爱此里中人。人非十年故，人非九族亲。人有不朽语，得之烟山春。,
就峰公宿,贾岛,河出鸟宿后，萤火白露中。上人坐不倚，共我论量空。残月华晻暧，远水响玲珑。尔时无了梦，兹宵方未穷。,
处州李使君改任遂州因寄赠,贾岛,庭树几株阴入户，主人何在客闻蝉。钥开原上高楼锁，瓶汲池东古井泉。趁静野禽曾后到，休吟邻叟始安眠。仙都山水谁能忆，西去风涛书满船。,
送集文上人游方,贾岛,来从道陵井，双木溪边会。分首芳草时，远意青天外。此游诣几岳，嵩华衡恒泰。,
送汲鹏,贾岛,淮南卧理后，复逢君姓汲。文采非寻常，志愿期卓立。深江东泛舟，夕阳眺原隰。夏夜言诗会，往往追不及。,
就可公宿,贾岛,十里寻幽寺，寒流数派分。僧同雪夜坐，雁向草堂闻。静语终灯焰，余生许峤云。由来多抱疾，声不达明君。,
题童真上人,贾岛,江上修持积岁年，滩声未拟住潺湲。誓从五十身披衲，便向三千界坐禅。月峡青城那有滞，天台庐岳岂无缘。昨宵忽梦游沧海，万里波涛在目前。,
送觉兴上人归中条山兼谒河中李司空,贾岛,又忆西岩寺，秦原草白时。山寻樵径上，人到雪房迟。暮磬潭泉冻，荒林野烧移。闻师新译偈，说拟对旌麾。,
题青龙寺,贾岛,碣石山人一轴诗，终南山北数人知。拟看青龙寺里月，待无一点夜云时。,
题戴胜,贾岛,星点花冠道士衣，紫阳宫女化身飞。能传上界春消息，若到蓬山莫放归。,
送道者,贾岛,独向山中见，今朝又别离。一心无挂住，万里独何之。到处绝烟火，逢人话古时。此行无弟子，白犬自相随。,
清明日园林寄友人,贾岛,今日清明节，园林胜事偏。晴风吹柳絮，新火起厨烟。杜草开三径，文章忆二贤。几时能命驾，对酒落花前。,清明节
夏夜,贾岛,原寺偏邻近，开门物景澄。磬通多叶罅，月离片云棱。寄宿山中鸟，相寻海畔僧。唯愁秋色至，乍可在炎蒸。,
送友人弃官游江左,贾岛,羡君休作尉，万事且全身。寰海多虞日，江湖独往人。姓名何处变，鸥鸟几时亲。别后吴中使，应须访子真。,
张郎中过原东居,贾岛,年长惟添懒，经旬止掩关。高人餐药后，下马此林间。对坐天将暮，同来客亦闲。几时能重至，水味似深山。,
答王建秘书,贾岛,人皆闻蟋蟀，我独恨蹉跎。白发无心镊，青山去意多。信来漳浦岸，期负洞庭波。时扫高槐影，朝回或恐过。,
过雍秀才居,贾岛,夏木鸟巢边，终南岭色鲜。就凉安坐石，煮茗汲邻泉。钟远清霄半，蜩稀暑雨前。幽斋如葺罢，约我一来眠。,
送朱兵曹回越,贾岛,星彩练中见，澄江岂有泥。潮生垂钓罢，楚尽去樯西。碛鸟辞沙至，山鼯隔水啼。会稽半侵海，涛白禹祠溪。,
逢旧识,贾岛,几岁阻干戈，今朝劝酒歌。羡君无白发，走马过黄河。旧宅兵烧尽，新宫日奏多。妖星还有角，数尺铁重磨。,
让纠曹上乐使君,贾岛,战战复兢兢，犹如履薄冰。虽然叨一掾，还似说三乘。瓶汲南溪水，书来北岳僧。戆愚兼抱疾，权纪不相应。,
送谭远上人,贾岛,下视白云时，山房盖树皮。垂枝松落子，侧顶鹤听棋。清净从沙劫，中终未日欹。金光明本行，同侍出峨嵋。,
酬厉玄,贾岛,我来从北鄙，子省涉西陵。白发初相识，秋山拟共登。邻居帝城雨，会宿御沟冰。未报见贻作，耿然中夜兴。,
送沈鹤,贾岛,家楚婿于秦，携妻云养亲。陆行千里外，风卷一帆新。夜泊疏山雨，秋吟捣药轮。芜城登眺作，才动广陵人。,
酬姚合校书,贾岛,因贫行远道，得见旧交游。美酒易倾尽，好诗难卒酬。公堂朝共到，私第夜相留。不觉入关晚，别来林木秋。,
送独孤马二秀才居明月山读书,贾岛,濯志俱高洁，儒科慕冉颜。家辞临水郡，雨到读书山。栖鸟棕花上，声钟砾阁间。寂寥窗户外，时见一舟还。,
寄毗陵彻公,贾岛,身依吴寺老，黄叶几回看。早讲林霜在，孤禅隙月残。井通潮浪远，钟与角声寒。已有南游约，谁言礼谒难。,
光州王建使君水亭作,贾岛,楚水临轩积，澄鲜一亩余。柳根连岸尽，荷叶出萍初。极浦清相似，幽禽到不虚。夕阳庭际眺，槐雨滴疏疏。,
寄柳舍人宗元,贾岛,格与功俱造，何人意不降。一宵三梦柳，孤泊九秋江。擢第名重列，冲天字几双。誓为仙者仆，侧执驭风幢。,
枕上吟,贾岛,夜长忆白日，枕上吟千诗。何当苦寒气，忽被东风吹。冰开鱼龙别，天波殊路岐。,
喜李余自蜀至,贾岛,迢递岷峨外，西南驿路高。几程寻嶮栈，独宿听寒涛。白鸟飞还立，青猿断更号。往来从此过，词体近风骚。,
送刘知新往襄阳,贾岛,此别诚堪恨，荆襄是旧游。眼光悬欲落，心绪乱难收。花木三层寺，烟波五相楼。因君两地去，长使梦悠悠。,
投元郎中,贾岛,心在潇湘归未期，卷中多是得名诗。高台聊望清秋色，片水堪留白鹭鸶。省宿有时闻急雨，朝回尽日伴禅师。旧文去岁曾将献，蒙与人来说始知。,
题岸上人郡内闲居,贾岛,静向方寸求，不居山嶂幽。池开菡萏香，门闭莓苔秋。金玉重四句，秕糠轻九流。炉烟上乔木，钟磬下危楼。手种一株松，贞心与师俦。,
赠王将军,贾岛,宿卫炉烟近，除书墨未干。马曾金镞中，身有宝刀瘢。父子同时捷，君王画阵看。何当为外帅，白日出长安。,
寄龙池寺贞空二上人,贾岛,受请终南住，俱妨去石桥。林中秋信绝，峰顶夜禅遥。寒草烟藏虎，高松月照雕。霜天期到寺，寺置即前朝。,
赠翰林,贾岛,清重无过知内制，从前礼绝外庭人。看花在处多随驾，召宴无时不及身。马自赐来骑觉稳，诗缘见彻语长新。应怜独向名场苦，曾十馀年浪过春。,
田将军书院,贾岛,满庭花木半新栽，石自平湖远岸来。笋迸邻家还长竹，地经山雨几层苔。井当深夜泉微上，阁入高秋户尽开。行背曲江谁到此，琴书锁著未朝回。,
投庞少尹,贾岛,闭户息机搔白首，中庭一树有清阴。年年不改风尘趣，日日转多泉石心。病起望山台上立，觉来听雨烛前吟。庞公相识元和岁，眷分依依直至今。,
送张道者,贾岛,新岁抱琴何处去，洛阳三十六峰西。生来未识山人面，不得一听乌夜啼。,
寄钱庶子,贾岛,曲江春水满，北岸掩柴关。只有僧邻舍，全无物映山。树阴终日扫，药债隔年还。犹记听琴夜，寒灯竹屋间。,
句,贾岛,晴风吹柳絮，新火起厨烟。长江风送客，孤馆雨留人。古岸崩将尽，平沙长未休。不如牛与羊，犹得日暮归。,
送李余往湖南,贾岛,昔去候温凉，秋山满楚乡。今来从辟命，春物遍涔阳。岳石挂海雪，野枫堆渚樯。若寻吾祖宅，寂寞在潇湘。,
寄顾非熊,贾岛,知君归有处，山水亦难齐。犹去潇湘远，不闻猿狖啼。穴通茆岭下，潮满石头西。独立生遥思，秋原日渐低。,
三月晦日赠刘评事,贾岛,三月正当三十日，风光别我苦吟身。共君今夜不须睡，未到晓钟犹是春。,描写春天
泥阳馆,贾岛,客愁何并起，暮送故人回。废馆秋萤出，空城寒雨来。夕阳飘白露，树影扫青苔。独坐离容惨，孤灯照不开。,
崇圣寺斌公房,贾岛,近来惟一食，树下掩禅扉。落日寒山磬，多年坏衲衣。白须长更剃，青霭远还归。仍说游南岳，经行是息机。,
新年,贾岛,嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。,
赠弘泉上人,贾岛,洗足下蓝岭，古师精进同。心知溪卉长，居此玉林空。西殿宵灯磬，东林曙雨风。旧峰邻太白，石座雨苔濛。,
青门里作,贾岛,燕存鸿已过，海内几人愁。欲问南宗理，将归北岳修。若无攀桂分，只是卧云休。泉树一为别，依稀三十秋。,
送南卓归京,贾岛,残春别镜陂，罢郡未霜髭。行李逢炎暑，山泉满路岐。云藏巢鹤树，风触啭莺枝。三省同虚位，双旌带去思。入城宵梦后，待漏月沉时。长策并忠告，从容写玉墀。,
送韦琼校书,贾岛,宾佐兼归觐，此行江汉心。别离从阙下，道路向山阴。孤屿消寒沫，空城滴夜霖。若邪溪畔寺，秋色共谁寻。,
口号,贾岛,中夜忽自起，汲此百尺泉。林木含白露，星斗在青天。,
夜集姚合宅期可公不至,贾岛,公堂秋雨夜，已是念园林。何事疾病日，重论山水心。孤灯明腊后，微雪下更深。释子乖来约，泉西寒磬音。,
和刘涵,贾岛,京官始云满，野人依旧闲。闭扉一亩居，中有古风还。市井日已午，幽窗梦南山。乔木覆北斋，有鸟鸣其间。前日远岳僧，来时与开关。新题惊我瘦，窥镜见丑颜。陶情惜清澹，此意复谁攀。,
上谷送客游江湖,贾岛,莫叹迢递分，何殊咫尺别。江楼到夜登，还见南台月。,
代边将,贾岛,持戈簇边日，战罢浮云收。露草泣寒霁，夜泉鸣陇头。三尺握中铁，气冲星斗牛。报国不拘贵，愤将平虏雠。,
旅游,贾岛,此心非一事，书札若为传。旧国别多日，故人无少年。空巢霜叶落，疏牖水萤穿。留得林僧宿，中宵坐默然。,
题皇甫荀蓝田厅,贾岛,任官经一年，县与玉峰连。竹笼拾山果，瓦瓶担石泉。客归秋雨后，印锁暮钟前。久别丹阳浦，时时梦钓船。,
下第,贾岛,下第只空囊，如何住帝乡。杏园啼百舌，谁醉在花傍。泪落故山远，病来春草长。知音逢岂易，孤棹负三湘。,
寻石瓮寺上方,贾岛,野寺入时春雪后，崎岖得到此房前。老僧不出迎朝客，已住上方三十年。,
夏日寄高洗马,贾岛,三十年来长在客，两三行泪忽然垂。白衣苍鬓经过懒，赤日朱门偃息迟。花发应耽新熟酒，草颠还写早朝诗。不缘马死西州去，画角堪听是晓吹。,
送李骑曹,贾岛,归骑双旌远，欢生此别中。萧关分碛路，嘶马背寒鸿。朔色晴天北，河源落日东。贺兰山顶草，时动卷帆风。,
寄无可上人,贾岛,僻寺多高树，凉天忆重游。磬过沟水尽，月入草堂秋。穴蚁苔痕静，藏蝉柏叶稠。名山思遍往，早晚到嵩丘。,
哭胡遇,贾岛,夭寿知齐理，何曾免叹嗟。祭回收朔雪，吊后折寒花。野水秋吟断，空山暮影斜。弟兄相识遍，犹得到君家。,
寄董武,贾岛,虽同一城里，少省得从容。门掩园林僻，日高巾帻慵。孤鸿来半夜，积雪在诸峰。正忆毗陵客，声声隔水钟。,
题青龙寺镜公房,贾岛,一夕曾留宿，终南摇落时。孤灯冈舍掩，残磬雪风吹。树老因寒折，泉深出井迟。疏慵岂有事，多失上方期。,
寄李存穆,贾岛,闻道船中病，似忧亲弟兄。信来从水路，身去到柴城。久别长须鬓，相思书姓名。忽然消息绝，频梦却还京。,
行次汉上,贾岛,习家池沼草萋萋，岚树光中信马蹄。汉主庙前湘水碧，一声风角夕阳低。,
冬夜送人,贾岛,平明走马上村桥，花落梅溪雪未消。日短天寒愁送客，楚山无限路迢迢。,
送知兴上人,贾岛,久住巴兴寺，如今始拂衣。欲临秋水别，不向故园归。锡挂天涯树，房开岳顶扉。下看千里晓，霜海日生微。,
夕思,贾岛,秋宵已难曙，漏向二更分。我忆山水坐，虫当寂寞闻。洞庭风落木，天姥月离云。会自东浮去，将何欲致君。,
送李溟谒宥州李权使君,贾岛,英雄典宥州，迢递苦吟游。风宿骊山下，月斜灞水流。去时初落叶，回日定非秋。太守携才子，看鹏百尺楼。,
送空公往金州,贾岛,七百里山水，手中楖栗粗。松生师坐石，潭涤祖传盂。长拟老岳峤，又闻思海湖。惠能同俗姓，不是岭南卢。,
卢秀才南台,贾岛,居在青门里，台当千万岑。下因冈助势，上有树交阴。陵远根才近，空长畔可寻。新晴登啸处，惊起宿枝禽。,
净业寺与前鄠县李廓少府同宿,贾岛,来从城上峰，京寺暮相逢。往往语复默，微微雨洒松。家贫初罢吏，年长畏闻蛩。前日犹拘束，披衣起晓钟。,
杂曲歌辞·壮士吟,贾岛,壮士不曾悲，悲即无回期。如何易水上，未歌先泪垂。,
宿悬泉驿,贾岛,晓行沥水楼，暮到悬泉驿。林月值云遮，山灯照愁寂。,
上乐使君救康成公,贾岛,曾梦诸侯笑，康囚议脱枷。千根池里藕，一朵火中花。,
寄慈恩寺郁上人,贾岛,中秋期夕望，虚室省相容。北斗生清漏，南山出碧重。露寒鸠宿竹，鸿过月圆钟。此夜情应切，衡阳旧住峰。,
咏韩氏二子,贾岛,千岩一尺璧，八月十五夕。清露堕桂花，白鸟舞虚碧。,
送郑山人游江湖,贾岛,南游衡岳上，东往天台里。足蹑华顶峰，目观沧海水。,
酬慈恩寺文郁上人,贾岛,袈裟影入禁池清，犹忆乡山近赤城。篱落罅间寒蟹过，莓苔石上晚蛩行。期登野阁闲应甚，阻宿山房疾未平。闻说又寻南岳去，无端诗思忽然生。,
崔卿池上鹤,贾岛,月中时叫叶纷纷，不异洞庭霜夜闻。翎羽如今从放长，犹能飞起向孤云。,
送朱可久归越中,贾岛,石头城下泊，北固暝钟初。汀鹭潮冲起，船窗月过虚。吴山侵越众，隋柳入唐疏。日欲躬调膳，辟来何府书。,
题鱼尊师院,贾岛,老子堂前花万树，先生曾见几回春。夜煎白石平明吃，不拟教人哭此身。,
送称上人,贾岛,归蜀拟从巫峡过，何时得入旧房禅。寺中来后谁身化，起塔栽松向野田。,
过京索先生坟,贾岛,京索先生三尺坟，秋风漠漠吐寒云。从来有恨君多哭，今日何人更哭君。,
送李余及第归蜀,贾岛,知音伸久屈，觐省去光辉。津渡逢清夜，途程尽翠微。云当绵竹叠，鸟离锦江飞。肯寄书来否，原居出亦稀。,
寄武功姚主簿,贾岛,居枕江沱北，情悬渭曲西。数宵曾梦见，几处得书披。驿路穿荒坂，公田带淤泥。静棋功奥妙，闲作韵清凄。锄草留丛药，寻山上石梯。客回河水涨，风起夕阳低。空地苔连井，孤村火隔溪。卷帘黄叶落，锁印子规啼。陇色澄秋月，边声入战鼙。会须过县去，况是屡招携。,
题刘华书斋,贾岛,白石床无尘，青松树有鳞。一莺啼带雨，两树合从春。荒榭苔胶砌，幽丛果堕榛。偶来疏或数，当暑夕胜晨。露滴星河水，巢重草木薪。终南同往意，赵北独游身。渡叶司天漏，惊蛩远地人。机清公干族，也莫卧漳滨。,
南斋,贾岛,独自南斋卧，神闲景亦空。有山来枕上，无事到心中。帘卷侵床月，屏遮入座风。望春春未至，应在海门东。,
送雍陶入蜀,贾岛,江山事若谙，那肯滞云南。草色分危磴，杉阴近古潭。日斜褒谷鸟，夏浅巂州蚕。吾自疑双鬓，相逢更不堪。,
秋夜仰怀钱孟二公琴客会,贾岛,月色四时好，秋光君子知。南山昨夜雨，为我写清规。独鹤耸寒骨，高杉韵细飔。仙家缥缈弄，仿佛此中期。,
寄令狐绹相公,贾岛,驴骏胜羸马，东川路匪赊。一缄论贾谊，三蜀寄严家。澄彻霜江水，分明露石沙。话言声及政，栈阁谷离斜。自著衣偏暖，谁忧雪六花。裹裳留阔襆，防患与通茶。山馆中宵起，星河残月华。双僮前日雇，数口向天涯。良乐知骐骥，张雷验镆铘。谦光贤将相，别纸圣龙蛇。岂有斯言玷，应无白璧瑕。不妨圆魄里，人亦指虾蟆。,
寄令狐绹相公,贾岛,官高频敕授，老免把犁锄。一主长江印，三封东省书。不无濠上思，唯食圃中蔬。梦幻将泡影，浮生事只如。,
寄华山僧,贾岛,遥知白石室，松柏隐朦胧。月落看心次，云生闭目中。五更钟隔岳，万尺水悬空。苔藓嵌岩所，依稀有径通。,
题朱庆余所居,贾岛,天寒吟竟晓，古屋瓦生松。寄信船一只，隔乡山万重。树来沙岸鸟，窗度雪楼钟。每忆江中屿，更看城上峰。,
酬胡遇,贾岛,丽句传人口，科名立可图。移居见山烧，买树带巢乌。游远风涛急，吟清雪月孤。却思初识面，仍未有多须。,
送李校书赴吉期,贾岛,筮算重重吉，良期讵可迁。不同牛女夜，是配凤凰年。佩玉春风里，题章蜡烛前。诗书与箴训，夫哲又妻贤。,
留别光州王使君建,贾岛,杜陵千里外，期在末秋归。既见林花落，须防木叶飞。楚从何地尽，淮隔数峰微。回首馀霞失，斜阳照客衣。,
辩士,贾岛,辩士多毁訾，不闻谈己非。猛虎恣杀暴，未尝啮妻儿。此理天所感，所感当问谁。求食饲雏禽，吐出美言词。善哉君子人，扬光掩瑕玼。,
郊居即事,贾岛,住此园林久，其如未是家。叶书传野意，檐溜煮胡茶。雨后逢行鹭，更深听远蛙。自然还往里，多是爱烟霞。,
昆明池泛舟,贾岛,一枝青竹榜，泛泛绿萍里。不见钓鱼人，渐入秋塘水。,
阮籍啸台,贾岛,如闻长啸春风里，荆棘丛边访旧踪。地接苏门山近远，荒台突兀抵高峰。,
寄刘栖楚,贾岛,趋走与偃卧，去就自殊分。当窗一重树，上有万里云。离披不相顾，仿佛类人群。友生去更远，来书绝如焚。蝉吟我为听，我歌蝉岂闻。岁暮傥旋归，晤言桂氛氲。,
闻蝉感怀,贾岛,新蝉忽发最高枝，不觉立听无限时。正遇友人来告别，一心分作两般悲。,
送崔定,贾岛,未知游子意，何不避炎蒸。几日到汉水，新蝉鸣杜陵。秋江待得月，夜语恨无僧。巴峡吟过否，连天十二层。,
送董正字常州觐省,贾岛,相逐一行鸿，何时出碛中。江流翻白浪，木叶落青枫。轻楫浮吴国，繁霜下楚空。春来欢侍阻，正字在东宫。,
酬姚少府,贾岛,梅树与山木，俱应摇落初。柴门掩寒雨，虫响出秋蔬。枯槁彰清镜，孱愚友道书。刊文非不朽，君子自相于。,
送周判官元范赴越,贾岛,原下相逢便别离，蝉鸣关路使回时。过淮渐有悬帆兴，到越应将坠叶期。城上秋山生菊早，驿西寒渡落潮迟。已曾几遍随旌旆，去谒荒郊大禹祠。,
送贞空二上人,贾岛,林下中餐后，天涯欲去时。衡阳过有伴，梦泽出应迟。石磬疏寒韵，铜瓶结夜澌。殷勤讶此别，且未定归期。,
过唐校书书斋,贾岛,池满风吹竹，时时得爽神。声齐雏鸟语，画卷老僧真。月出行几步，花开到四邻。江湖心自切，未可挂头巾。,
宿村家亭子,贾岛,床头枕是溪中石，井底泉通竹下池。宿客未眠过夜半，独闻山雨到来时。,
送厉宗上人,贾岛,拥策背岷峨，终南雨雪和。漱泉秋鹤至，禅树夜猿过。高顶白云尽，前山黄叶多。曾吟庐岳上，月动九江波。,
李斯井,贾岛,井存上蔡南门外，置此井时来相秦。断绠数寻垂古甃，取将寒水是何人。,
送卢秀才游潞府,贾岛,雨馀滋润在，风不起尘沙。边日寡文思，送君吟月华。过山干相府，临水宿僧家。能赋焉长屈，芳春宴杏花。,
积雪,贾岛,昔属时霖滞，今逢腊雪多。南猜飘桂渚，北讶雨交河。尽灭平芜色，弥重古木柯。空中离白气，岛外下沧波。隐者迷樵道，朝人冷玉珂。夕繁仍昼密，漏间复钟和。想积高嵩顶，新秋皎月过。,
送孙逸人,贾岛,衣屡犹同俗，妻儿亦宛然。不餐能累月，无病已多年。是药皆谙性，令人渐信仙。杖头书数卷，荷入翠微烟。,
宿慈恩寺郁公房,贾岛,病身来寄宿，自扫一床闲。反照临江磬，新秋过雨山。竹阴移冷月，荷气带禅关。独住天台意，方从内请还。,
喜无可上人游山回,贾岛,一食复何如，寻山无定居。相逢新夏满，不见半年余。听话龙潭雪，休传鸟道书。别来还似旧，白发日高梳。,
寄宋州田中丞,贾岛,古郡近南徐，关河万里余。相思深夜后，未答去秋书。自别知音少，难忘识面初。旧山期已久，门掩数畦蔬。,
延寿里精舍寓居,贾岛,旅托避华馆，荒楼遂愚慵。短庭无繁植，珍果春亦浓。侧庐废扃枢，纤魄时卧逢。耳目乃鄽井，肺肝即岩峰。汲泉饮酌余，见我闲静容。霜蹊犹舒英，寒蝶断来踪。双履与谁逐，一寻青瘦筇。,
寄魏少府,贾岛,来时乖面别，终日使人惭。易记卷中句，难忘灯下谈。湿苔粘树瘿，瀑布溅房庵。音信如相惠，移居古井南。,
滕校书使院小池,贾岛,小池谁见凿时初，走水南来十里余。楼上日斜吹暮角，院中人出锁游鱼。,
赠牛山人,贾岛,二十年中饵茯苓，致书半是老君经。东都旧住商人宅，南国新修道士亭。凿石养峰休买蜜，坐山秤药不争星。古来隐者多能卜，欲就先生问丙丁。,
怀郑从志,贾岛,西风吹阴云，雨雪半夜收。忽忆天涯人，起看斗与牛。故人别二年，我意如百秋。音信两杳杳，谁云昔绸缪。平明一封书，寄向东北舟。翩翩春归鸟，会自为匹俦。,
易州登龙兴寺楼望郡北高峰,贾岛,郡北最高峰，巉岩绝云路。朝来上楼望，稍觉得幽趣。朦胧碧烟里，群岭若相附。何时一登陟，万物皆下顾。,
寄山中王参,贾岛,我看岳西云，君看岳北月。长怀燕城南，相送十里别。别来千余日，日日忆不歇。远寄一纸书，数字论白发。,
酬朱侍御望月见寄,贾岛,他寝此时吾不寝，近秋三五日逢晴。相思唯有霜台月，望尽孤光见却生。,
和韩吏部泛南溪,贾岛,溪里晚从池岸出，石泉秋急夜深闻。木兰船共山人上，月映渡头零落云。,
方镜,贾岛,背如刀截机头锦，面似升量涧底泉。铜雀台南秋日后，照来照去已三年。,
欲游嵩岳留别李少尹益,贾岛,孤策迟回洛水湄，孤禽嘹唳幸人知。嵩岳望中常待我，河梁欲上未题诗。新秋爱月愁多雨，古观逢仙看尽棋。微眇此来将敢问，凤凰何日定归池。,
黄子陂上韩吏部,贾岛,石楼云一别，二十二三春。相逐升堂者，几为埋骨人。涕流闻度瘴，病起喜还秦。曾是令勤道，非惟恤在迍。疏衣蕉缕细，爽味茗芽新。钟绝滴残雨，萤多无近邻。溪潭承到数，位秩见辞频。若个山招隐，机忘任此身。,
吊孟协律,贾岛,才行古人齐，生前品位低。葬时贫卖马，远日哭惟妻。孤冢北邙外，空斋中岳西。集诗应万首，物象遍曾题。,
题虢州三堂赠吴郎中,贾岛,无穷草树昔谁栽，新起临湖白石台。半岸泥沙孤鹤立，三堂风雨四门开。荷翻团露惊秋近，柳转斜阳过水来。昨夜北楼堪朗咏，虢城初锁月裴回。,
怀紫阁隐者,贾岛,寂寥思隐者，孤烛坐秋霖。梨栗猿喜熟，云山僧说深。寄书应不到，结伴拟同寻。废寝方终夕，迢迢紫阁心。,
送韩湘,贾岛,挂席从古路，长风起广津。楚城花未发，上苑蝶来新。半没湖波月，初生岛草春。孤霞临石镜，极浦映村神。细响吟干苇，余馨动远蘋。欲凭将一札，寄与沃洲人。,
题隐者居,贾岛,虽有柴门常不关，片云孤木伴身闲。犹嫌住久人知处，见拟移家更上山。,
雨中怀友人,贾岛,对雨思君子，尝茶近竹幽。儒家邻古寺，不到又逢秋。,
送僧归天台,贾岛,辞秦经越过，归寺海西峰。石涧双流水，山门九里松。曾闻清禁漏，却听赤城钟。妙宇研磨讲，应齐智者踪。,
送金州鉴周上人,贾岛,地必寻天目，溪仍住若耶。帆随风便发，月不要云遮。极浦浮霜雁，回潮落海查。峨嵋省春上，立雪指流沙。,
寄山友长孙栖峤,贾岛,此时气萧飒，琴院可应关。鹤似君无事，风吹雨遍山。松生青石上，泉落白云间。有径连高顶，心期相与还。,
送友人游塞,贾岛,飘蓬多塞下，君见益潸然。迥碛沙衔日，长河水接天。夜泉行客火，晓戍向京烟。少结相思恨，佳期芳草前。,
秋暮寄友人,贾岛,寥落关河暮，霜风树叶低。远天垂地外，寒日下峰西。有志烟霞切，无家岁月迷。清宵话白阁，已负十年栖。,
长孙霞李溟自紫阁白阁二峰见访,贾岛,寂寞吾庐贫，同来二阁人。所论唯野事，招作住云邻。古寺期秋宿，平林散早春。漱流今已矣，巢许岂尧臣。,
送去华法师,贾岛,在越居何寺，东南水路归。秋江洗一钵，寒日晒三衣。默听鸿声尽，行看叶影飞。囊中无宝货，船户夜扃稀。,
送友人如边,贾岛,去日重阳后，前程菊正芳。行车辗秋岳，落叶坠寒霜。云入汉天白，风高碛色黄。蒲轮待恐晚，求荐向诸方。,
朝饥,贾岛,市中有樵山，此舍朝无烟。井底有甘泉，釜中乃空然。我要见白日，雪来塞青天。坐闻西床琴，冻折两三弦。饥莫诣他门，古人有拙言。,
双鱼谣,贾岛,天河堕双鲂，飞我庭中央。掌握尺余雪，劈开肠有璜。见令馋舌短，烹绕邻舍香。一得古诗字，与玉含异藏。,
巴兴作,贾岛,三年未省闻鸿叫，九月何曾见草枯。寒暑气均思白社，星辰位正忆皇都。苏卿持节终还汉，葛相行师自渡泸。乡味朔山林果别，北归期挂海帆孤。,
酬张籍王建,贾岛,疏林荒宅古坡前，久住还因太守怜。渐老更思深处隐，多闲数得上方眠。鼠抛贫屋收田日，雁度寒江拟雪天。身是龙钟应是分，水曹芸阁枉来篇。,
逢博陵故人彭兵曹,贾岛,曲阳分散会京华，见说三年住海涯。别后解餐蓬虆子，向前未识牧丹花。偶逢日者教求禄，终傍泉声拟置家。蹋雪携琴相就宿，夜深开户斗牛斜。,
送于中丞使回纥册立,贾岛,君立天骄发使车，册文字字著金书。渐通青冢乡山尽，欲达皇情译语初。调角寒城边色动，下霜秋碛雁行疏。旌旗来往几多日，应向途中见岁除。,
对菊,贾岛,九日不出门，十日见黄菊。灼灼尚繁英，美人无消息。,
酬姚合,贾岛,黍穗豆苗侵古道，晴原午后早秋时。故人相忆僧来说，杨柳无风蝉满枝。,
夜期啸客吕逸人不至,贾岛,逸人期宿石床中，遣我开扉对晚空。不知何处啸秋月，闲著松门一夜风。,
雨后宿刘司马池上,贾岛,蓝溪秋漱玉，此地涨清澄。芦苇声兼雨，芰荷香绕灯。岸头秦古道，亭面汉荒陵。静想泉根本，幽崖落几层。,
黎阳寄姚合,贾岛,魏都城里曾游熟，才子斋中止泊多。去日绿杨垂紫陌，归时白草夹黄河。新诗不觉千回咏，古镜曾经几度磨。惆怅心思滑台北，满杯浓酒与愁和。,
送裴校书,贾岛,拜官从秘省，署职在藩维。多故长疏索，高秋远别离。天寒泗上醉，夜静岳阳棋。使府临南海，帆飞到不迟。,
升道精舍南台对月寄姚合,贾岛,月向南台见，秋霖洗涤余。出逢危叶落，静看众峰疏。冷露常时有，禅窗此夜虚。相思聊怅望，润气遍衣初。,
送杜秀才东游,贾岛,东游谁见待，尽室寄长安。别后叶频落，去程山已寒。大河风色度，旷野烧烟残。匣有青铜镜，时将照鬓看。,
雨夜同厉玄怀皇甫荀,贾岛,桐竹绕庭匝，雨多风更吹。还如旧山夜，卧听瀑泉时。碛雁来期近，秋钟到梦迟。沟西吟苦客，中夕话兼思。,
杨秘书新居,贾岛,城角新居邻静寺，时从新阁上经楼。南山泉入宫中去，先向诗人门外流。,
送丹师归闽中,贾岛,波涛路杳然，衰柳落阳蝉。行李经雷电，禅前漱岛泉。归林久别寺，过越未离船。自说从今去，身应老海边。,
哭孟东野,贾岛,兰无香气鹤无声，哭尽秋天月不明。自从东野先生死，侧近云山得散行。,
宿赟上人房,贾岛,阶前多是竹，闲地拟栽松。朱点草书疏，雪平麻履踪。御沟寒夜雨，宫寺静时钟。此时无他事，来寻不厌重。,
题山寺井,贾岛,沈沈百尺余，功就岂斯须。汲早僧出定，凿新虫自无。藏源重嶂底，澄翳大空隅。此地如经劫，凉潭会共枯。,
送唐环归敷水庄,贾岛,毛女峰当户，日高头未梳。地侵山影扫，叶带露痕书。松径僧寻药，沙泉鹤见鱼。一川风景好，恨不有吾庐。,
原东居喜唐温琪频至,贾岛,曲江春草生，紫阁雪分明。汲井尝泉味，听钟问寺名。墨研秋日雨，茶试老僧铛。地近劳频访，乌纱出送迎。,
送敡法师,贾岛,度岁不相见，严冬始出关。孤烟寒色树，高雪夕阳山。瀑布寺应到，牡丹房甚闲。南朝遗迹在，此去几时还。,
送友人之南陵,贾岛,莫叹徒劳向宦途，不群气岸有谁如。南陵暂掌仇香印，北阙终行贾谊书。好趁江山寻胜境，莫辞韦杜别幽居。少年跃马同心使，免得诗中道跨驴。,
寄河中杨少尹,贾岛,非惟咎曩时，投刺诣门迟。怅望三秋后，参差万里期。禹留疏凿迹，舜在寂寥祠。此到杳难共，回风逐所思。,
送贺兰上人,贾岛,野僧来别我，略坐傍泉沙。远道擎空钵，深山蹋落花。无师禅自解，有格句堪夸。此去非缘事，孤云不定家。,
再投李益常侍,贾岛,何处初投刺，当时赴尹京。淹留花柳变，然诺肺肠倾。避暑蝉移树，高眠雁过城。人家嵩岳色，公府洛河声。联句逢秋尽，尝茶见月生。新衣裁白苎，思从曲江行。,
过杨道士居,贾岛,先生修道处，茆屋远嚣氛。叩齿坐明月，支颐望白云。精神含药色，衣服带霞纹。无话瀛洲路，多年别少君。,
和孟逸人林下道情,贾岛,四气相陶铸，中庸道岂销。夏云生此日，春色尽今朝。陋巷贫无闷，毗耶疾未调。已栽天末柏，合抱岂非遥。,
宿姚少府北斋,贾岛,石溪同夜泛，复此北斋期。鸟绝吏归后，蛩鸣客卧时。锁城凉雨细，开印曙钟迟。忆此漳川岸，如今是别离。,
马戴居华山因寄,贾岛,玉女洗头盆，孤高不可言。瀑流莲岳顶，河注华山根。绝雀林藏鹘，无人境有猿。秋蟾才过雨，石上古松门。,
易州过郝逸人居,贾岛,每逢词翰客，邀我共寻君。果见闲居赋，未曾流俗闻。也知邻市井，宛似出嚣氛。却笑巢由辈，何须隐白云。,
郑尚书新开涪江二首,贾岛,岸凿青山破，江开白浪寒。日沉源出海，春至草生滩。梓匠防波溢，蓬仙畏水干。从今疏决后，任雨滞峰峦。不侵南亩务，已拔北江流。涪水方移岸，浔阳有到舟。潭澄初捣药，波动乍垂钩。山可疏三里，从知历亿秋。,
寄令狐相公,贾岛,策杖驰山驿，逢人问梓州。长江那可到，行客替生愁。,
登田中丞高亭,贾岛,高亭林表迥嵯峨，独坐秋宵不寝多。玉兔玉人歌里出，白云难似莫相和。,
题韦云叟草堂,贾岛,新起此堂开北窗，当窗山隔一重江。白茅草苫重重密，爱此秋天夜雨淙。,
送灵应上人,贾岛,遍参尊宿游方久，名岳奇峰问此公。五月半间看瀑布，青城山里白云中。,
夜集乌行中所居,贾岛,环炉促席复持杯，松院双扉向月开。座上同声半先达，名山独入此心来。,
赠梁浦秀才斑竹拄杖,贾岛,拣得林中最细枝，结根石上长身迟。莫嫌滴沥红斑少，恰似湘妃泪尽时。,
寄白阁默公,贾岛,已知归白阁，山远晚晴看。石室人心静，冰潭月影残。微云分片灭，古木落薪干。后夜谁闻磬，西峰绝顶寒。,
送田卓入华山,贾岛,幽深足暮蝉，惊觉石床眠。瀑布五千仞，草堂瀑布边。坛松涓滴露，岳月泬寥天。鹤过君须看，上头应有仙。,
投李益,贾岛,四十归燕字，千年外始吟。已将书北岳，不用比南金。,
送人适越,贾岛,高城满夕阳，何事欲沾裳。迁客蓬蒿暮，游人道路长。晴湖胜镜碧，寒柳似金黄。若有相思梦，殷勤载八行。,
送耿处士,贾岛,一瓶离别酒，未尽即言行。万水千山路，孤舟几月程。川原秋色静，芦苇晚风鸣。迢递不归客，人传虚隐名。,
送天台僧,贾岛,远梦归华顶，扁舟背岳阳。寒蔬修净食，夜浪动禅床。雁过孤峰晓，猿啼一树霜。身心无别念，余习在诗章。,
访李甘原居,贾岛,原西居处静，门对曲江开。石缝衔枯草，查根上净苔。翠微泉夜落，紫阁鸟时来。仍忆寻淇岸，同行采蕨回。,
原上秋居,贾岛,关西又落木，心事复如何。岁月辞山久，秋霖入夜多。鸟从井口出，人自洛阳过。倚仗聊闲望，田家未剪禾。,
赠无怀禅师,贾岛,身从劫劫修，果以此生周。禅定石床暖，月移山树秋。捧盂观宿饭，敲磬过清流。不掩玄关路，教人问白头。,
送神邈法师,贾岛,柳絮落濛濛，西州道路中。相逢春忽尽，独去讲初终。行疾遥山雨，眠迟后夜风。绕房三两树，回日叶应红。,
过海联句,贾岛,沙鸟浮还没，山云断复连。--高丽使 棹穿波底月，船压水中天。--贾岛,
病蝉,贾岛,病蝉飞不得，向我掌中行。拆翼犹能薄，酸吟尚极清。露华凝在腹，尘点误侵睛。黄雀并鸢鸟，俱怀害尔情。,
送崔峤游潇湘,贾岛,功烈尚书孙，琢磨风雅言。渡河山凿处，陟岘汉滩喧。梦想吟天目，宵同话石门。枫林叶欲下，极浦月清暾。,
寄胡遇,贾岛,一自残春别，经炎复到凉。萤从枯树出，蛩入破阶藏。落叶书胜纸，闲砧坐当床。东门因送客，相访也何妨。,
卧疾走笔酬韩愈书问,贾岛,一卧三四旬，数书惟独君。愿为出海月，不作归山云。身上衣频寄，瓯中物亦分。欲知强健否，病鹤未离群。,
赴南巴留别苏台知己,贾岛,人过梅岭上，岁岁北风寒。落日孤舟去，青山万里看。猿声湘水静，草色洞庭宽。已料生涯事，只应持钓竿。,
送惟一游清凉寺,贾岛,去有巡台侣，荒溪众树分。瓶残秦地水，锡入晋山云。秋月离喧见，寒泉出定闻。人间临欲别，旬日雨纷纷。,
重与彭兵曹,贾岛,故人在城里，休寄海边书。渐去老不远，别来情岂疏。砚冰催腊日，山雀到贫居。每有平戎计，官家别敕除。,
送于总持归京,贾岛,出家初隶何方寺，上国西明御水东。却见旧房阶下树，别来二十一春风。,
颂德上贾常侍,贾岛,边臣说使朝天子，发语轰然激夏雷。高节羽书期独传，分符绛郡滞长材。啁啾鸟恐鹰鹯起，流散人归父母来。自顾此身无所立，恭谈祖德朵颐开。,
夏夜登南楼,贾岛,水岸寒楼带月跻，夏林初见岳阳溪。一点新萤报秋信，不知何处是菩提。,
盐池院观鹿,贾岛,条峰五老势相连，此鹿来从若个边。别有野麋人不见，一生长饮白云泉。,
荒斋,贾岛,草合径微微，终南对掩扉。晚凉疏雨绝，初晓远山稀。落叶无青地，闲身著白衣。朴愚犹本性，不是学忘机。,
赠绍明上人,贾岛,未住青云室，中秋独往年。上方嵩若寺，下视雨和烟。祖岂无言去，心因断臂传。不知能已后，更有几灯然。,
送殷侍御赴同州,贾岛,冯翊蒲西郡，沙冈拥地形。中条全离岳，清渭半和泾。夜暮眠明月，秋深至洞庭。犹来交辟士，事别偃林扃。,
送李登少府,贾岛,伊阳耽酒尉，朗咏醉醒新。应见嵩山里，明年踯躅春。一千寻树直，三十六峰邻。流水潺潺处，坚贞玉涧珉。,
寄乔侍郎,贾岛,大宁犹未到，曾渡北浮桥。晓出爬船寺，手擎紫栗条。差池不相见，怅望至今朝。近日营家计，绳悬一小瓢。,
夏夜上谷宿开元寺,贾岛,诗成一夜月中题，便卧松风到曙鸡。带月时闻山鸟语，郡城知近武陵溪。,
友人婚杨氏催妆,贾岛,不知今夕是何夕，催促阳台近镜台。谁道芙蓉水中种，青铜镜里一枝开。,
夜喜贺兰三见访,贾岛,漏钟仍夜浅，时节欲秋分。泉聒栖松鹤，风除翳月云。踏苔行引兴，枕石卧论文。即此寻常静，来多只是君。,
送陈判官赴绥德,贾岛,将军邀入幕，束带便离家。身暖蕉衣窄，天寒碛日斜。火烧冈断苇，风卷雪平沙。丝竹丰州有，春来只欠花。,
岐下送友人归襄阳,贾岛,蹉跎随泛梗，羁旅到西州。举翮笼中鸟，知心海上鸥。山光分首暮，草色向家秋。若更登高岘，看碑定泪流。,
送安南惟鉴法师,贾岛,讲经春殿里，花绕御床飞。南海几回渡，旧山临老归。潮摇蛮草落，月湿岛松微。空水既如彼，往来消息稀。,
送李戎扶侍往寿安,贾岛,二千馀里路，一半是波涛。未晓著衣起，出城逢日高。关山多寇盗，扶侍带弓刀。临别不挥泪，谁知心郁陶。,
崔卿池上双白鹭,贾岛,鹭雏相逐出深笼，顶各有丝茎数同。洒石多霜移足冷，隔城远树挂巢空。其如尽在滩声外，何似双飞浦色中。见此池潭卿自凿，清泠太液底潜通。,
送刘侍御重使江西,贾岛,时当苦热远行人，石壁飞泉溅马身。又到钟陵知务大，还浮湓浦属秋新。早程猿叫云深极，宿馆禽惊叶动频。前者已闻廉使荐，兼言有画静边尘。,
赠圆上人,贾岛,诵经千纸得为僧，麈尾持行不拂蝇。古塔月高闻咒水，新坛日午见烧灯。一双童子浇红药，百八真珠贯彩绳。且说近来心里事，仇雠相对似亲朋。,
访鉴玄师侄,贾岛,维摩青石讲初休，缘访亲宗到普州。我有军持凭弟子，岳阳溪里汲寒流。,
送乌行中石淙别业,贾岛,寒水长绳汲，丁泠数滴翻。草通石淙脉，砚带海潮痕。岳色何曾远，蝉声尚未繁。劳思当此夕，苗稼在西原。,
送路,贾岛,别我就蓬蒿，日斜飞伯劳。龙门流水急，嵩岳片云高。叹命无知己，梳头落白毛。从军当此去，风起广陵涛。,
洛阳道中寄弟,贾岛,趋走迫流年，惭经此路偏。密云埋二室，积雪度三川。生类梗萍泛，悲无金石坚。翻鸿有归翼，极目仰联翩。,
赠李文通,贾岛,营当万胜冈头下，誓立千年不朽功。天子手擎新钺斧，谏官请赠李文通。,
听乐山人弹易水,贾岛,朱丝弦底燕泉急，燕将云孙白日弹。嬴氏归山陵已掘，声声犹带发冲冠。,
经苏秦墓,贾岛,沙埋古篆折碑文，六国兴亡事系君。今日凄凉无处说，乱山秋尽有寒云。,
僻居无可上人相访,贾岛,自从居此地，少有事相关。积雨荒邻圃，秋池照远山。砚中枯叶落，枕上断云闲。野客将禅子，依依偏往还。,
马嵬,贾岛,长川几处树青青，孤驿危楼对翠屏。一自上皇惆怅后，至今来往马蹄腥。,
送郑长史之岭南,贾岛,云林颇重叠，岑渚复幽奇。汨水斜阳岸，骚人正则祠。苍梧多蟋蟀，白露湿江蓠。擢第荣南去，晨昏近九疑。,
送刘式洛中觐省,贾岛,晴峰三十六，侍立上春台。同宿别离恨，共看星月回。野莺临苑语，河棹历江来。便寄相思札，缄封花下开。,
思游边友人,贾岛,凝愁对孤烛，昨日饮离杯。叶下故人去，天中新雁来。连沙秋草薄，带雪暮山开。苑北红尘道，何时见远回。,
寄朱锡珪,贾岛,远泊与谁同，来从古木中。长江人钓月，旷野火烧风。梦泽吞楚大，闽山厄海丛。此时樯底水，涛起屈原通。,
酬鄠县李廓少府见寄,贾岛,稍怜公事退，复遇夕阳时。北朔霜凝竹，南山水入篱。吟怀沧海侣，空问白云师。恨不相从去，心惟野鹤知。,

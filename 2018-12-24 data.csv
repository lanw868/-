name,author,content,tag
將進酒·君不見黃河之水天上來,李白,君不見黃河之水天上來，奔流到海不復回。君不見高堂明鏡悲白髮，朝如青絲暮成雪。人生得意須盡歡，莫使金樽空對月。天生我材必有用，千金散盡還復來。烹羊宰牛且為樂，會須一飲三百杯。岑夫子，丹丘生，將進酒，杯莫停。與君歌一曲，請君為我側耳聽。鐘鼓饌玉不足貴，但願長醉不復醒。古來聖賢皆寂寞，惟有飲者留其名。陳王昔時宴平樂，斗酒十千恣歡謔。主人何為言少錢，徑須沽取對君酌。五花馬，千金裘，呼兒將出換美酒，與爾同銷萬古愁。,哲理詩，唐詩三百首
靜夜思,李白,床前明月光，疑是地上霜。舉頭望明月，低頭思故鄉。,描寫月亮，思鄉詩，唐詩三百首，小學
蜀道難,李白,"噫籲嚱，危乎高哉！蜀道之難，難於上青天！蠶叢及魚鳧，開國何茫然！爾來四萬八千歲，不與秦塞通人煙。西當太白有鳥道，可以橫絕峨眉巔。地崩山摧壯士死，然後天梯石棧相鉤連。上有六龍回日之高標，下有衝波逆折之回川。黃鶴之飛尚不得過，猿猱欲度愁攀援。青泥何盤盤，百步九折縈巖巒。捫參歷井仰脅息，以手撫膺坐長嘆。問君西遊何時還？畏途巉巖不可攀。但見悲鳥號古木，雄飛雌從繞林間。又聞子規啼夜月，愁空山。蜀道之難,難於上青天，使人聽此凋朱顏！連峰去天不盈尺，枯鬆倒掛倚絕壁。飛湍瀑流爭喧豗，砯崖轉石萬壑雷。其險也如此，嗟爾遠道之人胡為乎來哉！劍閣崢嶸而崔嵬，一夫當關，萬夫莫開。所守或匪親，化為狼與豺。朝避猛虎，夕避長蛇；磨牙吮血，殺人如麻。錦城雖雲樂，不如早還家。蜀道之難,難於上青天，側身西望長諮嗟！",唐詩三百首
夢遊天姥吟留別,李白,海客談瀛洲，煙濤微茫信難求。越人語天姥，雲霞明滅或可睹。天姥連天向天橫，勢拔五嶽掩赤城。天台四萬八千丈，對此欲倒東南傾。我欲因之夢吳越，一夜飛度鏡湖月。湖月照我影，送我至剡溪。謝公宿處今尚在，淥水盪漾清猿啼。腳著謝公屐，身登青雲梯。半壁見海日，空中聞天雞。千巖萬轉路不定，迷花倚石忽已暝。熊咆龍吟殷巖泉，慄深林兮驚層巔。雲青青兮欲雨，水澹澹兮生煙。列缺霹靂，丘巒崩摧。洞天石扉，訇然中開。青冥浩蕩不見底，日月照耀金銀臺。霓為衣兮風為馬，雲之君兮紛紛而來下。虎鼓瑟兮鸞回車，仙之人兮列如麻。忽魂悸以魄動，恍驚起而長嗟。惟覺時之枕蓆，失向來之煙霞。世間行樂亦如此，古來萬事東流水。別君去兮何時還，且放白鹿青崖間，須行即騎訪名山。安能摧眉折腰事權貴，使我不得開心顏。,唐詩三百首，高中
望廬山瀑布,李白,日照香爐生紫煙，遙看瀑布掛前川。飛流直下三千尺，疑是銀河落九天。,山水詩，小學
贈汪倫,李白,李白乘舟將欲行，忽聞岸上踏歌聲。桃花潭水深千尺，不及汪倫送我情。,送別詩，友情詩，小學
行路難·有耳莫洗潁川水,李白,有耳莫洗潁川水，有口莫食首陽蕨。含光混世貴無名，何用孤高比雲月？吾觀自古賢達人，功成不退皆殞身。子胥既棄吳江上，屈原終投湘水濱。陸機雄才豈自保？李斯稅駕苦不早。華亭鶴唳詎可聞？上蔡蒼鷹何足道？君不見吳中張翰稱達生，秋風忽憶江東行。且樂生前一杯酒，何須身後千載名？,唐詩三百首，人生
早發白帝城,李白,朝辭白帝彩雲間，千里江陵一日還。兩岸猿聲啼不住，輕舟已過萬重山。,唐詩三百首
獨坐敬亭山,李白,眾鳥高飛盡，孤雲獨去閒。相看兩不厭，只有敬亭山。,小學，孤獨
獨坐敬亭山,李白,合沓牽數峰，奔地鎮平楚。中間最高頂，髣髴接天語。,
望天門山,李白,天門中斷楚江開，碧水東流至此回。兩岸青山相對出，孤帆一片日邊來。,山水詩，小學
俠客行,李白,趙客縵胡纓，吳鉤霜雪明。銀鞍照白馬，颯沓如流星。十步殺一人，千里不留行。事了拂衣去，深藏身與名。閒過信陵飲，脫劍膝前橫。將炙啖朱亥，持觴勸侯嬴。三杯吐然諾，五嶽倒為輕。眼花耳熱後，意氣素霓生。救趙揮金槌，邯鄲先震驚。千秋二壯士，煊赫大梁城。縱死俠骨香，不慚世上英。誰能書閤下，白首太玄經。,
菩薩蠻·舉頭忽見衡陽雁,李白,舉頭忽見衡陽雁。千聲萬字情何限。叵而薄情夫。一行書也無。泣歸香閣恨。和淚掩紅粉。待雁卻回時。也無書寄伊。,思念詩
菩薩蠻·平林漠漠煙如織,李白,平林漠漠煙如織，寒山一帶傷心碧。暝色入高樓，有人樓上愁。玉階空佇立，宿鳥歸飛急。何處是歸程？長亭連短亭。,描寫秋天，豪放詩
行路難其一,李白,金樽清酒鬥十千，玉盤珍羞直萬錢。停杯投箸不能食，拔劍四顧心茫然。欲渡黃河冰塞川，將登太行雪滿山。閒來垂釣碧溪上，忽復乘舟夢日邊。行路難，行路難，多歧路，今安在。長風破浪會有時，直掛雲帆濟滄海。,勵志詩，友情詩，哲理詩，唐詩三百首，初中，懷才不遇
送友人,李白,青山橫北郭，白水繞東城。此地一為別，孤蓬萬里徵。浮雲遊子意，落日故人情。揮手自茲去，蕭蕭班馬鳴。,送別詩，友情詩，唐詩三百首，初中
峨眉山月歌,李白,峨眉山月半輪秋，影入平羌江水流。夜發清溪向三峽，思君不見下渝州。,描寫秋天，初中
渡荊門送別,李白,渡遠荊門外，來從楚國遊。山隨平野盡，江入大荒流。月下飛天境，雲生結海樓。仍憐故鄉水，萬里送行舟。,送別詩，思鄉詩，唐詩三百首，初中
關山月,李白,明月出天山，蒼茫雲海間。長風幾萬裡，吹度玉門關。漢下白登道，胡窺青海灣。由來征戰地，不見有人還。戍客望邊邑，思歸多苦顏。高樓當此夜，嘆息未應閒。,思鄉詩，唐詩三百首
送孟浩然之廣陵,李白,故人西辭黃鶴樓，煙花三月下揚州。孤帆遠影碧空盡，唯見長江天際流。,送別詩，友情詩，唐詩三百首，小學
聞王昌齡左遷龍標，遙有此寄,李白,楊花落儘子規啼，聞道龍標過五溪。我寄愁心與明月，隨君直到夜郎西。,友情詩，思鄉詩，初中
古朗月行,李白,小時不識月，呼作白玉盤。又疑瑤臺鏡，飛在青雲端。仙人垂兩足，桂樹作團團。白兔搗藥成，問言與誰餐。蟾蜍蝕圓影，大明夜已殘。羿昔落九烏，天人清且安。陰精此淪惑，去去不足觀。憂來其如何，悽愴摧心肝。,描寫月亮
登金陵鳳凰臺,李白,鳳凰臺上鳳凰遊，鳳去臺空江自流。吳宮花草埋幽徑，晉代衣冠成古丘。三山半落青天外，二水中分白鷺洲。總為浮雲能蔽日，長安不見使人愁。,唐詩三百首，高中，懷古詩，詠史詩
清平樂·禁庭春晝,李白,禁庭春晝，鶯羽披新繡。百草巧求花下鬥，只賭珠璣滿鬥。日晚卻理殘妝，御前閒舞霓裳。誰道腰肢窈窕，折旋笑得君王。,
清平樂·禁闈清夜,李白,禁闈清夜，月探金窗罅。玉帳鴛鴦噴蘭麝，時落銀燈香□。女伴莫話孤眠，六宮羅綺三千。一笑皆生百媚，宸衷教在誰邊？,
春夜洛城聞笛,李白,誰家玉笛暗飛聲，散入春風滿洛城。此夜曲中聞折柳，何人不起故園情。,思鄉詩，初中
憶秦娥·簫聲咽,李白,簫聲咽，秦娥夢斷秦樓月。秦樓月，年年柳色，灞陵傷別。樂遊原上清秋節，咸陽古道音塵絕。音塵絕，西風殘照，漢家陵闕。,思念詩，豪放詩
宣州謝朓樓餞別校書叔雲,李白,棄我去者，昨日之日不可留；亂我心者，今日之日多煩憂。長風萬里送秋雁，對此可以酣高樓。蓬萊文章建安骨，中間小謝又清發。俱懷逸興壯思飛，欲上青天攬明月。抽刀斷水水更流，舉杯銷愁愁更愁。人生在世不稱意，明朝散發弄扁舟。,唐詩三百首，初中
短歌行,李白,白日何短短，百年苦易滿。蒼穹浩茫茫，萬劫太極長。麻姑垂兩鬢，一半已成霜。天公見玉女，大笑億千場。吾欲攬六龍，回車掛扶桑。北斗酌美酒，勸龍各一觴。富貴非所願，與人駐顏光。,惜時，人生
春思,李白,燕草如碧絲，秦桑低綠枝。當君懷歸日，是妾斷腸時。春風不相識，何事入羅幃。,描寫春天，思念詩，唐詩三百首
夜宿山寺,李白,危樓高百尺，手可摘星辰。不敢高聲語，恐驚天上人。,
行路難其二,李白,大道如青天，我獨不得出。羞逐長安社中兒，赤雞白狗賭梨慄。彈劍作歌奏苦聲，曳裾王門不稱情。淮陰市井笑韓信，漢朝公卿忌賈生。君不見昔時燕家重郭隗，擁篲折節無嫌猜。劇辛樂毅感恩分，輸肝剖膽效英才。昭王白骨縈蔓草，誰人更掃黃金臺？行路難，歸去來！分類標籤:唐詩三百首【註釋】：　　“大道如青天，我獨不得出。”這個開頭與第一首不同。第一首用賦的手法，從筵席上的美酒佳餚寫起，起得比較平。這一首，一開頭就陡起壁立，讓久久鬱積在內心裡的感受，一下子噴發出來。亦賦亦比，使讀者感到它的思想感情內容十分深廣。後來孟郊寫了“出門如有礙，誰謂天地寬”的詩句，可能受了此詩的啟發，但氣局比李白差多了。能夠和它相比的，還是李白自己的詩：“蜀道之難，難於上青天”這類詩句，大概只有李白那種胸襟才能寫得出。不過，《蜀道難》用徒步上青天來比喻蜀道的艱難，使人直接想到那一帶山川的艱險，卻並不感到文意上有過多的埋伏。而這一首，用青天來形容大道的寬闊，照說這樣的大道是易於行路的，但緊接著卻是“我獨不得出”，就讓人感到這裡面有許多潛臺詞。這樣，這個警句的開頭就引起了人們對下文的注意。　　“羞逐”以下六句，是兩句一組。“羞逐”兩句是寫自己的不願意。唐代上層社會喜歡拿鬥雞進行遊戲或賭博。唐玄宗曾在宮內造雞坊，鬥雞的小兒因而得寵。當時有“生兒不用識文字，鬥雞走狗勝讀書”的民謠。如果要去學鬥雞，是可以交接一些紈袴子弟，在仕途上開啟一點後門的。但李白對此嗤之以鼻。所以宣告自己羞於去追隨長安里社中的小兒。這兩句和他在《答王十二寒夜獨酌有懷》中所說的“君不能狸膏金距學鬥雞，坐令鼻息幹虹霓”是一個意思。都是說他不屑與“長安社中兒”為伍。那末，去和那些達官貴人交往呢？“曳裾王門不稱情，彈劍作歌奏苦聲。”“曳裾王門”，即拉起衣服前襟，出入權貴之門。“彈劍作歌”，用的是馮諼的典故。馮諼在孟嘗君門下作客，覺得孟嘗君對自己不夠禮遇，開始時經常彈劍而歌，表示要回去。李白是希望“平交王侯”的，而現在在長安，權貴們並不把他當一回事，因而使他象馮諼一樣感到不能忍受。這兩句是寫他的不稱意。“淮陰市井笑韓信，漢朝公卿忌賈生。”韓信未得志時，在淮陰曾受到一些市井無賴們的嘲笑和侮辱。賈誼年輕有才，漢文帝本打算重用，但由於受到大臣灌嬰、馮敬等的忌妒、反對，後來竟遭貶逐。李白借用了韓信、賈誼的典故，寫出在長安時一般社會上的人對他嘲笑、輕視，而當權者則加以忌妒和打擊。這兩句是寫他的不得志。　　“君不見”以下六句，深情歌唱當初燕國君臣互相尊重和信任，流露他對建功立業的渴望，表現了他對理想的君臣關係的追求。戰國時燕昭王為了使國家富強，尊郭隗為師，於易水邊築臺置黃金其上，以招攬賢士。於是樂毅、鄒衍、劇辛紛紛來歸，為燕所用。燕昭王對於他們不僅言聽計從，而且屈己下士，折節相待。當鄒衍到燕時，昭王“擁篲先驅”，親自掃除道路迎接，恐怕灰塵飛揚，用衣袖擋住掃帚，以示恭敬。李白始終希望君臣之間能夠有一種比較推心置腹的關係。他常以伊尹、姜尚、張良、諸葛亮自比，原因之一，也正因為他們和君主之間的關係，比較符合自己的理想。但這種關係在現實中卻是不存在的。唐玄宗這時已經腐化而且昏庸，根本沒有真正的求賢、重賢之心，下詔召李白進京，也只不過是裝出一副愛才的姿態，並要他寫一點歌功頌德的文字而已。“昭王白骨縈蔓草，誰人更掃黃金臺？”慨嘆昭王已死，沒有人再灑掃黃金臺，實際上是表明他對唐玄宗的失望。詩人的感慨是很深的，也是很沉痛的。　　以上十二句，都是承接“大道如青天，我獨不得出”，對“行路難”作具體描寫的。既然朝廷上下都不是看重他，而是排斥他，那末就只有拂袖而去了。“行路難，歸去來！”在當時的情況下，他只有此路可走。這兩句既是沉重的嘆息，也是憤怒的抗議。　　這首詩表現了李白對功業的渴望，流露出在困頓中仍然想有所作為的積極用世的熱情，他嚮往象燕昭王和樂毅等人那樣的風雲際會，希望有“輸肝剖膽效英才”的機緣。篇末的“行路難，歸去來”，只是一種憤激之詞，只是比較具體地指要離開長安，而不等於要消極避世，並且也不排斥在此同時他還抱有它日東山再起“直掛雲帆濟滄海”的幻想。（餘恕誠）,唐詩三百首
從軍行,李白,從軍玉門道，逐虜金微山。笛奏梅花曲，刀開明月環。鼓聲鳴海上，兵氣擁雲間。願斬單于首，長驅靜鐵關。,戰爭詩
從軍行,李白,百戰沙場碎鐵衣，城南已合數重圍。突營射殺呼延將，獨領殘兵千騎歸。,邊塞詩，戰爭詩
越中覽古,李白,越王句踐破吳歸，義士還鄉盡錦衣。宮女如花滿春殿，只今惟有鷓鴣飛。,懷古詩
秋思,李白,春陽如昨日，碧樹鳴黃鸝。蕪然蕙草暮，颯爾涼風吹。天秋木葉下，月冷莎雞悲。坐愁群芳歇，白露凋華滋。,描寫秋天
秋思,李白,燕支黃葉落，妾望自登臺。海上碧雲斷，單于秋色來。胡兵沙塞合，漢使玉關回。徵客無歸日，空悲蕙草摧。,
把酒問月,李白,青天有月來幾時，我今停杯一問之：人攀明月不可得，月行卻與人相隨？皎如飛鏡臨丹闕，綠煙滅盡清輝發？但見宵從海上來，寧知曉向雲間沒？白兔搗藥秋復春，嫦娥孤棲與誰鄰？今人不見古時月，今月曾經照古人。古人今人若流水，共看明月皆如此。唯願當歌對酒時，月光長照金樽裡。,描寫月亮，哲理詩
玉階怨,李白,玉階生白露，夜久侵羅襪。卻下水晶簾，玲瓏望秋月。,唐詩三百首，孤獨
古風其十九,李白,西上蓮花山，迢迢見明星。素手把芙蓉，虛步躡太清。霓裳曳廣帶，飄拂昇天行。邀我登雲臺，高揖衛叔卿。恍恍與之去，駕鴻凌紫冥。俯視洛陽川，茫茫走胡兵。流血塗野草，豺狼盡冠纓。,
送別,李白,斗酒渭城邊，壚頭醉不眠。梨花千樹雪，楊葉萬條煙。惜別傾壺醑，臨分贈馬鞭。看君潁上去，新月到應圓。,
送別,李白,水色南天遠，舟行若在虛。遷人發佳興，吾子訪閒居。日落看歸鳥，潭澄羨躍魚。聖朝思賈誼，應降紫泥書。,
送別,李白,尋陽五溪水，沿洄直入巫山裡。勝境由來人共傳，君到南中自稱美。送君別有八月秋，颯颯蘆花復益愁。雲帆望遠不相見，日暮長江空自流。,
廬山謠寄盧侍御虛舟,李白,我本楚狂人，鳳歌笑孔丘。手持綠玉杖，朝別黃鶴樓。五嶽尋仙不辭遠，一生好入名山遊。廬山秀出南鬥傍，屏風九疊雲錦張，影落明湖青黛光。金闕前開二峰長，銀河倒掛三石樑。香爐瀑布遙相望，回崖沓嶂凌蒼蒼。翠影紅霞映朝日，鳥飛不到吳天長。登高壯觀天地間，大江茫茫去不還。黃雲萬里動風色，白波九道流雪山。好為廬山謠，興因廬山發。閒窺石鏡清我心，謝公行處蒼苔沒。早服還丹無世情，琴心三疊道初成。遙見仙人彩雲裡，手把芙蓉朝玉京。先期汗漫九垓上，願接盧敖遊太清。,山水詩，唐詩三百首
長歌行,李白,桃李得日開，榮華照當年。東風動百物，草木盡欲言。枯枝無醜葉，涸水吐清泉。大力運天地，羲和無停鞭。功名不早著，竹帛將何宣。桃李務青春，誰能貫白日。富貴與神仙，蹉跎成兩失。金石猶銷鑠，風霜無久質。畏落日月後，強歡歌與酒。秋霜不惜人，倏忽侵蒲柳。,
下終南山過斛斯山人宿置酒,李白,暮從碧山下，山月隨人歸。卻顧所來徑，蒼蒼橫翠微。相攜及田家，童稚開荊扉。綠竹入幽徑，青蘿拂行衣。歡言得所憩，美酒聊共揮。長歌吟松風，曲盡河星稀。我醉君復樂，陶然共忘機。,田園詩，唐詩三百首
聽蜀僧浚彈琴,李白,蜀僧抱綠綺，西下峨眉峰。為我一揮手，如聽萬壑鬆。客心洗流水，餘響入霜鍾。不覺碧山暮，秋雲暗幾重。,唐詩三百首
金陵酒肆留別,李白,風吹柳花滿店香，吳姬壓酒喚客嘗。金陵子弟來相送，欲行不行各盡觴。請君試問東流水，別意與之誰短長。,唐詩三百首
子夜四時歌·夏歌,李白,鏡湖三百里，菡萏發荷花。五月西施採，人看隘若耶。回舟不待月，歸去越王家。,唐詩三百首
子夜四時歌·冬歌,李白,明朝驛使發，一夜絮徵袍。素手抽針冷，那堪把剪刀。裁縫寄遠道，幾日到臨洮。,唐詩三百首
贈孟浩然,李白,吾愛孟夫子，風流天下聞。紅顏棄軒冕，白首臥鬆雲。醉月頻中聖，迷花不事君。高山安可仰，徒此揖清芬。,唐詩三百首，讚美詩
雜詩,李白,白日與明月，晝夜尚不閒。況爾悠悠人，安得久世間。傳聞海水上，乃有蓬萊山。玉樹生綠葉，靈仙每登攀。一食駐玄發，再食留紅顏。吾欲從此去，去之無時還。,
怨情,李白,美人卷珠簾，深坐顰蛾眉。但見淚痕溼，不知心恨誰。,唐詩三百首
怨情,李白,新人如花雖可寵，故人似玉由來重。花性飄揚不自持，玉心皎潔終不移。故人昔新今尚故，還見新人有故時。請看陳後黃金屋，寂寂珠簾生網絲。,
夜泊牛渚懷古,李白,牛渚西江夜，青天無片雲。登舟望秋月，空憶謝將軍。餘亦能高詠，斯人不可聞。明朝掛帆席，楓葉落紛紛。,描寫月亮，唐詩三百首
陌上桑,李白,美女渭橋東，春還事蠶作。五馬如飛龍，青絲結金絡。不知誰家子，調笑來相謔。妾本秦羅敷，玉顏豔名都。綠條映素手，採桑向城隅。使君且不顧，況復論秋胡。寒螿愛碧草，鳴鳳棲青梧。託心自有處，但怪傍人愚。徒令白日暮，高駕空踟躕。,讚美詩
烏夜啼,李白,黃雲城邊烏欲棲，歸飛啞啞枝上啼。機中織錦秦川女，碧紗如煙隔窗語。停梭悵然憶遠人，獨宿孤房淚如雨。,
樑甫吟,李白,長嘯樑甫吟，何時見陽春？君不見，朝歌屠叟辭棘津，八十西來釣渭濱。寧羞白髮照清水，逢時壯氣思經綸。廣張三千六百釣，風期暗與文王親。大賢虎變愚不測，當年頗似尋常人。君不見，高陽酒徒起草中，長揖山東隆準公。入門不拜逞雄辯，兩女輟洗來趨風。東下齊城七十二，指揮楚漢如旋蓬。狂客落魄尚如此，何況壯士當群雄！我欲攀龍見明主，雷公砰訇震天鼓。帝旁投壺多玉女，三時大笑開電光，倏爍晦冥起風雨。閶闔九門不可通，以額扣關閽者怒。白日不照我精誠，杞國無事憂天傾。猰貐磨牙競人肉，騶虞不折生草莖。手接飛猱搏雕虎，側足焦原未言苦。智者可卷愚者豪，世人見我輕鴻毛。力排南山三壯士，齊相殺之費二桃。吳楚弄兵無劇孟，亞夫咍爾為徒勞。樑甫吟，聲正悲。張公兩龍劍，神物合有時。風雲感會起屠釣，大人臲屼當安之。,懷古詩
訪戴天山道士不遇,李白,犬吠水聲中，桃花帶雨濃。樹深時見鹿，溪午不聞鍾。野竹分青靄，飛泉掛碧峰。無人知所去，愁倚兩三鬆。,
與夏十二登岳陽樓,李白,樓觀岳陽盡，川迥洞庭開。雁引愁心去，山銜好月來。雲間連下榻，天上接行杯。醉後涼風起，吹人舞袖回。,山水詩
山中問答,李白,問餘何意棲碧山，笑而不答心自閒。桃花流水窅然去，別有天地非人間。,
戰城南,李白,戰地何昏昏。戰士如群蟻。氣重日輪紅。血染蓬蒿紫。烏烏銜人肉。食悶飛不起。昨日城上人。今日城下鬼。旗色如羅星。鼙聲殊未已。妾家夫與兒。俱在鼙聲裡。,
戰城南,李白,去年戰，桑乾源。今年戰，蔥河道。洗兵條支海上波，放馬天山雪中草。萬里長征戰，三軍盡衰老。匈奴以殺戮為耕作，古來唯見白骨黃沙田。秦家築城避胡處，1漢家還有烽火燃。烽火燃不息，征戰無已時。2野戰格鬥死，敗馬號鳴向天悲。鳥鳶啄人腸，銜飛上掛枯樹枝。3士卒塗草莽，將軍空爾為。乃知兵者是凶器，聖人不得已而用之。,戰爭詩，憂國憂民，諷刺詩
清溪行,李白,清溪清我心，水色異諸水。借問新安江，見底何如此。人行明鏡中，鳥度屏風裡。向晚猩猩啼，空悲遠遊子。,
南陵別兒童入京,李白,白酒新熟山中歸，黃雞啄黍秋正肥。呼童烹雞酌白酒，兒女嬉笑牽人衣。高歌取醉欲自慰，起舞落日爭光輝。遊說萬乘苦不早，著鞭跨馬涉遠道。會稽愚婦輕買臣，餘亦辭家西入秦。仰天大笑出門去，我輩豈是蓬蒿人。,
古意,李白,君為女蘿草，妾作兔絲花。輕條不自引，為逐春風斜。百丈託遠鬆，纏綿成一家。誰言會面易，各在青山崖。女蘿發馨香，兔絲斷人腸。枝枝相糾結，葉葉競飄揚。生子不知根，因誰共芬芳。中巢雙翡翠，上宿紫鴛鴦。若識二草心，海潮亦可量。,閨怨詩
北風行,李白,燭龍棲寒門，光曜猶旦開。日月照之何不及此，唯有北風號怒天上來。燕山雪花大如席，片片吹落軒轅臺。幽州思婦十二月，停歌罷笑雙蛾摧。倚門望行人，念君長城苦寒良可哀。別時提劍救邊去，遺此虎紋金鞞靫。中有一雙白羽箭，蜘蛛結網生塵埃。箭空在，人今戰死不復回。不忍見此物，焚之已成灰。黃河捧土尚可塞，北風雨雪恨難裁。,
送友人入蜀,李白,見說蠶叢路，崎嶇不易行。山從人面起，雲傍馬頭生。芳樹籠秦棧，春流繞蜀城。升沉應已定，不必問君平。,送別詩，山水詩，友情詩，初中
襄陽歌,李白,落日欲沒峴山西，倒著接籬花下迷。襄陽小兒齊拍手，攔街爭唱白銅鞮。傍人借問笑何事，笑殺山翁醉似泥。鸕鶿杓，鸚鵡杯。百年三萬六千日，一日須傾三百杯。遙看漢水鴨頭綠，恰似葡萄初醱醅。此江若變作春酒，壘麴便築糟丘臺。千金駿馬換小妾，笑坐雕鞍歌落梅。車傍側掛一壺酒，鳳笙龍管行相催。咸陽市中嘆黃犬，何如月下傾金罍。君不見晉朝羊公一片石，龜頭剝落生莓苔。淚亦不能為之墮，心亦不能為之哀。清風朗月不用一錢買，玉山自倒非人推。舒州杓，力士鐺，李白與爾同死生。襄王雲雨今安在，江水東流猿夜聲。,
採蓮曲,李白,若耶溪邊採蓮女，笑隔荷花共人語。日照新妝水底明，風飄香袖空中舉。岸上誰家遊冶郎，三三五五映垂楊。紫騮嘶入落花去，見此踟躕空斷腸。,描寫荷花
答王十二寒夜獨酌有懷,李白,昨夜吳中雪，子猷佳興發。萬里浮雲卷碧山，青天中道流孤月。孤月滄浪河漢清，北斗錯落長庚明。懷餘對酒夜霜白，玉床金井水崢嶸。人生飄忽百年內，且須酣暢萬古情。君不能狸膏金距學鬥雞，坐令鼻息吹虹霓。君不能學哥舒橫行青海夜帶刀，西屠石堡取紫袍。吟詩作賦北窗裡，萬言不直一杯水。世人聞此皆掉頭，有如東風射馬耳。魚目亦笑我，請與明月同。驊騮拳跼不能食，蹇驢得志鳴春風。折楊皇華合流俗，晉君聽琴枉清角。巴人誰肯和陽春。楚地由來賤奇璞。黃金散盡交不成，自首為儒身被輕。一談一笑失顏色，蒼蠅貝錦喧謗聲。曾參豈是殺人者，讒言三及慈母驚。與君論心握君手，榮辱於餘亦何有。孔聖猶聞傷鳳麟，董龍更是何雞狗。一生傲岸苦不諧，恩疏媒勞志多乖。嚴陵高揖漢天子，何必長劍拄頤事玉階。達亦不足貴，窮亦不足悲。韓信羞將絳灌比，禰衡恥逐屠沽兒。君不見李北海，英風豪氣今何在。君不見裴尚書，土墳三尺蒿棘居。少年早欲五湖去，見此彌將鐘鼎疏。,
遠別離,李白,遠別離，古有皇英之二女，乃在洞庭之南，瀟湘之浦。海水直下萬里深，誰人不言此離苦。日慘慘兮雲冥冥，猩猩啼煙兮鬼嘯雨。我縱言之將何補，皇穹竊恐不照餘之忠誠。雲憑憑兮欲吼怒，堯舜當之亦禪禹。君失臣兮龍為魚，權歸臣兮鼠變虎。或言堯幽囚，舜野死，九疑聯綿皆相似，重瞳孤墳竟何是。帝子泣兮綠雲間，隨風波兮去無還。慟哭兮遠望，見蒼梧之深山。蒼梧山崩湘水絕，竹上之淚乃可滅。,憂國憂民
客中行,李白,蘭陵美酒鬱金香，玉碗盛來琥珀光。但使主人能醉客，不知何處是他鄉。,讚美詩
白馬篇,李白,龍馬花雪毛，金鞍五陵豪。秋霜切玉劍，落日明珠袍。鬥雞事萬乘，軒蓋一何高。弓摧南山虎，手接太行猱。酒後競風采，三杯弄寶刀。殺人如剪草，劇孟同遊遨。發憤去函谷，從軍向臨洮。叱吒經百戰，匈奴盡奔逃。歸來使酒氣，未肯拜蕭曹。羞入原憲室，荒淫隱蓬蒿。,描寫馬
楊叛兒,李白,君歌楊叛兒，妾勸新豐酒。何許最關人，烏啼白門柳。烏啼隱楊花，君醉留妾家。博山爐中沉香火，雙煙一氣凌紫霞。,
憶舊遊寄譙郡元參軍,李白,憶昔洛陽董糟丘，為余天津橋南造酒樓。黃金白璧買歌笑，一醉累月輕王侯。海內賢豪青雲客，就中與君心莫逆。回山轉海不作難，傾情倒意無所惜。我向淮南攀桂枝，君留洛北愁夢思。不忍別，還相隨。相隨迢迢訪仙城，三十六曲水回縈。一溪初入千花明，萬壑度盡松風聲。銀鞍金絡倒平地，漢東太守來相迎。紫陽之真人，邀我吹玉笙。餐霞樓上動仙樂，嘈然宛似鸞鳳鳴。袖長管催欲輕舉，漢中太守醉起舞。手持錦袍覆我身，我醉橫眠枕其股。當筵意氣凌九霄，星離雨散不終朝，分飛楚關山水遙。餘既還山尋故巢，君亦歸家渡渭橋。君家嚴君勇貔虎，作尹幷州遏戎虜。五月相呼度太行，摧輪不道羊腸苦。行來北涼歲月深，感君貴義輕黃金。瓊杯綺食青玉案，使我醉飽無歸心。時時出向城西曲，晉祠流水如碧玉。浮舟弄水簫鼓鳴，微波龍鱗莎草綠。興來攜妓恣經過，其若楊花似雪何。紅妝欲醉宜斜日，百尺清潭寫翠娥。翠娥嬋娟初月輝，美人更唱舞羅衣。清風吹歌入空去，歌曲自繞行雲飛。此時行樂難再遇，西遊因獻長楊賦。北闕青雲不可期，東山白首還歸去。渭橋南頭一遇君，酇臺之北又離群。問餘別恨知多少，落花春暮爭紛紛。言亦不可盡，情亦不可極。呼兒長跪緘此辭，寄君千里遙相憶。,友情詩
妾薄命,李白,漢帝寵阿嬌，貯之黃金屋。咳唾落九天，隨風生珠玉。寵極愛還歇，妒深情卻疏。長門一步地，不肯暫回車。雨落不上天，水覆難再收。君情與妾意，各自東西流。昔日芙蓉花，今成斷根草。以色事他人，能得幾時好。,哲理詩
白頭吟,李白,錦水東北流，波盪雙鴛鴦。雄巢漢宮樹，雌弄秦草芳。寧同萬死碎綺翼，不忍雲間兩分張。此時阿嬌正嬌妒，獨坐長門愁日暮。但願君恩顧妾深，豈惜黃金買詞賦。相如作賦得黃金，丈夫好新多異心。一朝將聘茂陵女，文君因贈白頭吟。東流不作西歸水，落花辭條羞故林。兔絲固無情，隨風任傾倒。誰使女蘿枝，而來強縈抱。兩草猶一心，人心不如草。莫卷龍鬚席，從他生網絲。且留琥珀枕，或有夢來時。覆水再收豈滿杯，棄妾已去難重回。古來得意不相負，只今惟見青陵臺。,
勞勞亭,李白,天下傷心處，勞勞送客亭。春風知別苦，不遣柳條青。,送別詩
梁園吟,李白,我浮黃雲去京闕，掛席欲進波連山。天長水闊厭遠涉，訪古始及平臺間。平臺為客憂思多，對酒遂作梁園歌。卻憶蓬池阮公詠，因吟淥水揚洪波。洪波浩蕩迷舊國，路遠西歸安可得。人生達命豈暇愁，且飲美酒登高樓。平頭奴子搖大扇，五月不熱疑清秋。玉盤楊梅為君設，吳鹽如花皎白雪。持鹽把酒但飲之，莫學夷齊事高潔。昔人豪貴信陵君，今人耕種信陵墳。荒城虛照碧山月，古木盡入蒼梧雲。樑王宮闕今安在，枚馬先歸不相待。舞影歌聲散綠池，空餘汴水東流海。沉吟此事淚滿衣，黃金買醉未能歸。連呼五白行六博，分曹賭酒酣馳輝。歌且謠，意方遠。東山高臥時起來，欲濟蒼生未應晚。,
對酒,李白,勸君莫拒杯，春風笑人來。桃李如舊識，傾花向我開。流鶯啼碧樹，明月窺金罍。昨日朱顏子，今日白髮催。棘生石虎殿，鹿走姑蘇臺。自古帝王宅，城闕閉黃埃。君若不飲酒，昔人安在哉。,
對酒,李白,蒲萄酒，金叵羅，吳姬十五細馬馱。青黛畫眉紅錦靴，道字不正嬌唱歌。玳瑁筵中懷裡醉，芙蓉帳底奈君何。,
江上吟,李白,木蘭之枻沙棠舟，玉簫金管坐兩頭。美酒樽中置千斛，載妓隨波任去留。仙人有待乘黃鶴，海客無心隨白鷗。屈平辭賦懸日月，楚王臺榭空山丘。興酣落筆搖五嶽，詩成笑傲凌滄洲。功名富貴若長在，漢水亦應西北流。,
山中與幽人對酌,李白,兩人對酌山花開，一杯一杯復一杯。我醉欲眠卿且去，明朝有意抱琴來。,
擬古,李白,融融白玉輝，映我青蛾眉。寶鏡似空水，落花如風吹。出門望帝子，盪漾不可期。安得黃鶴羽，一報佳人知。,
哭晁卿衡,李白,日本晁卿辭帝都，征帆一片繞蓬壺。明月不歸沉碧海，白雲愁色滿蒼梧。,友情詩
宿五松山下荀媼家,李白,我宿五松下，寂寥無所歡。田家秋作苦，鄰女夜舂寒。跪進雕胡飯，月光明素盤。令人慚漂母，三謝不能餐。,
長門怨,李白,天回北斗掛西樓，金屋無人螢火流。月光欲到長門殿，別作深宮一段愁。桂殿長愁不記春，黃金四屋起秋塵。夜懸明鏡青天上，獨照長門宮裡人。,
江夏贈韋南陵冰,李白,胡驕馬驚沙塵起，胡雛飲馬天津水。君為張掖近酒泉，我竄三色九千里。天地再新法令寬，夜郎遷客帶霜寒。西憶故人不可見，東風吹夢到長安。寧期此地忽相遇，驚喜茫如墮煙霧。玉簫金管喧四筵，苦心不得申長句。昨日繡衣傾綠尊，病如桃李竟何言。昔騎天子大宛馬，今乘款段諸侯門。賴遇南平豁方寸，復兼夫子持清論。有似山開萬里雲，四望青天解人悶。人悶還心悶，苦辛長苦辛。愁來飲酒二千石，寒灰重暖生陽春。山公醉後能騎馬，別是風流賢主人。頭陀雲月多僧氣，山水何曾稱人意。不然鳴笳按鼓戲滄流，呼取江南女兒歌棹謳。我且為君槌碎黃鶴樓，君亦為吾倒卻鸚鵡洲。赤壁爭雄如夢裡，且須歌舞寬離憂。,
日出入行,李白,日出東方隈，似從地底來。歷天又入海，六龍所舍安在哉？其始與終古不息，人非元氣安能與之久裴回。草不謝榮於春風，木不怨落於秋天。誰揮鞭策驅四運，萬物興歇皆自然。羲和羲和，汝奚汩沒於荒淫之波。魯陽何德，駐景揮戈。逆道違天，矯誣實多。吾將囊括大塊，浩然與溟涬同科。,哲理詩
臨路歌,李白,大鵬飛兮振八裔，中天摧兮力不濟。餘風激兮萬世，遊扶桑兮掛石袂。後人得之傳此，仲尼亡兮誰為出涕。,
草書歌行,李白,少年上人號懷素，草書天下稱獨步。墨池飛出北溟魚，筆鋒殺盡中山兔。八月九月天氣涼，酒徒詞客滿高堂。箋麻素絹排數廂，宣州石硯墨色光。吾師醉後倚繩床，須臾掃盡數千張。飄風驟雨驚颯颯，落花飛雪何茫茫。起來向壁不停手，一行數字大如鬥。怳怳如聞神鬼驚，時時只見龍蛇走。左盤右蹙如驚電，狀同楚漢相攻戰。湖南七郡凡幾家，家家屏障書題遍。王逸少，張伯英，古來幾許浪得名。張顛老死不足數，我師此義不師古。古來萬事貴天生，何必要公孫大娘渾脫舞。,
烏棲曲,李白,姑蘇臺上烏棲時，吳王宮裡醉西施。吳歌楚舞歡未畢，青山欲銜半邊日。銀箭金壺漏水多，起看秋月墜江波。東方漸高奈樂何。,懷古詩，諷刺詩
當塗趙炎少府粉圖山水歌,李白,峨眉高出西極天，羅浮直與南溟連。名公繹思揮彩筆，驅山走海置眼前。滿堂空翠如可掃，赤城霞氣蒼梧煙。洞庭瀟湘意渺綿，三江七澤情洄沿。驚濤洶湧向何處，孤舟一去迷歸年。征帆不動亦不旋，飄如隨風落天邊。心搖目斷興難盡，幾時可到三山巔。西峰崢嶸噴流泉，橫石蹙水波潺湲。東崖合沓蔽輕霧，深林雜樹空芊綿。此中冥昧失晝夜，隱几寂聽無鳴蟬。長鬆之下列羽客，對坐不語南昌仙。南昌仙人趙夫子，妙年曆落青雲士。訟庭無事羅眾賓，杳然如在丹青裡。五色粉圖安足珍，真仙可以全吾身。若待功成拂衣去，武陵桃花笑殺人。,
蘇臺覽古,李白,舊苑荒臺楊柳新，菱歌清唱不勝春。只今惟有西江月，曾照吳王宮裡人。,描寫月亮
寄東魯二稚子在金陵作,李白,吳地桑葉綠，吳蠶已三眠。我家寄東魯，誰種龜陰田。春事已不及，江行復茫然。南風吹歸心，飛墮酒樓前。樓東一株桃，枝葉拂青煙。此樹我所種，別來向三年。桃今與樓齊，我行尚未旋。嬌女字平陽，折花倚桃邊。折花不見我，淚下如流泉。小兒名伯禽，與姊亦齊肩。雙行桃樹下，撫背復誰憐。念此失次第，肝腸日憂煎。裂素寫遠意，因之汶陽川。,
清平調詞三首,李白,雲想衣裳花相容，春風拂檻露華濃。若非群玉山頭見，會向瑤臺月下逢。一枝穠豔露凝香，雲雨巫山枉斷腸。借問漢宮誰得似，可憐飛燕倚新妝。名花傾國兩相歡，長得君王帶笑看。解釋春風無限恨，沉香亭北倚闌干。,描寫花，唐詩三百首，讚美詩
登太白峰,李白,西上太白峰，夕陽窮登攀。太白與我語，為我開天關。願乘泠風去，直出浮雲間。舉手可近月，前行若無山。一別武功去，何時復更還？,
悲歌行,李白,悲來乎，悲來乎。主人有酒且莫斟，聽我一曲悲來吟。悲來不吟還不笑，天下無人知我心。君有數斗酒，我有三尺琴。琴鳴酒樂兩相得，一杯不啻千鈞金。悲來乎，悲來乎。天雖長，地雖久，金玉滿堂應不守。富貴百年能幾何，死生一度人皆有。孤猿坐啼墳上月，且須一盡杯中酒。悲來乎，悲來乎。鳳凰不至河無圖，微子去之箕子奴。漢帝不憶李將軍，楚王放卻屈大夫。悲來乎，悲來乎。秦家李斯早追悔，虛名撥向身之外。範子何曾愛五湖，功成名遂身自退。劍是一夫用，書能知姓名。惠施不肯幹萬乘，卜式未必窮一經。還須黑頭取方伯，莫謾白首為儒生。·77·,
秋浦歌十七首,李白,其一秋浦長似秋，蕭條使人愁。客愁不可度，行上東大樓。正西望長安，下見江水流。寄言向江水，汝意憶儂不。遙傳一掬淚，為我達揚州。其二秋浦猿夜愁，黃山堪白頭。清溪非隴水，翻作斷腸流。欲去不得去，薄遊成久遊。何年是歸日，雨淚下孤舟。其三秋浦錦駝鳥，人間天上稀。山雞羞淥水，不敢照毛衣。其四兩鬢入秋浦，一朝颯已衰。猿聲催白髮，長短盡成絲。其五秋浦多白猿，超騰若飛雪。牽引條上兒，飲弄水中月。其六愁作秋浦客，強看秋浦花。山川如剡縣，風日似長沙。其七醉上山公馬，寒歌甯戚牛。空吟白石爛，淚滿黑貂裘。其八秋浦千重嶺，水車嶺最奇。天傾欲墮石，水拂寄生枝。其九江祖一片石，青天掃畫屏。題詩留萬古，綠字錦苔生。其十千千石楠樹，萬萬女貞林。山山白鷺滿，澗澗白猿吟。君莫向秋浦，猿聲碎客心。其十一邏人橫鳥道，1江祖出魚梁。水急客舟疾，2山花拂面香。其十二水如一匹練，此地即平天。耐可乘明月，看花上酒船。其十三淥水淨素月，月明白鷺飛。郎聽採菱女，一道夜歌歸。其十四爐火照天地，紅星亂紫煙。赧郎明月夜，歌曲動寒川。其十五白髮三千丈，緣愁似個長。不知明鏡裡，何處得秋霜。其十六秋浦田舍翁，採魚水中宿。妻子張白鷳，結罝映深竹。其十七祧波一步地，3了了語聲聞。黯與山僧別，低頭禮白雲。,山水詩，讚美詩，勞動
上雲樂,李白,金天之西，白日所沒。康老胡雛，生彼月窟。巉巖容儀，戍削風骨。碧玉炅炅雙目瞳，黃金拳拳兩鬢紅。華蓋垂下睫，嵩嶽臨上脣。不睹詭譎貌，豈知造化神。大道是文康之嚴父，元氣乃文康之老親。撫頂弄盤古，推車轉天輪。雲見日月初生時，鑄冶火精與水銀。陽烏未出谷，顧兔半藏身。女媧戲黃土，團作愚下人。散在六合間，濛濛若沙塵。生死了不盡，誰明此胡是仙真。西海栽若木，東溟植扶桑。別來幾多時，枝葉萬里長。中國有七聖，半路頹洪荒。陛下應運起，龍飛入咸陽。赤眉立盆子，白水興漢光。叱吒四海動，洪濤為簸揚。舉足蹋紫微，天關自開張。老胡感至德，東來進仙倡。五色師子，九苞鳳凰。是老胡雞犬，鳴舞飛帝鄉。淋漓颯沓，進退成行。能胡歌，獻漢酒。跪雙膝，立兩肘。散花指天舉素手。拜龍顏，獻聖壽。北斗戾，南山摧。天子九九八十一萬歲，長傾萬歲杯。,
秋下荊門,李白,霜落荊門江樹空，布帆無恙掛秋風。此行不為鱸魚鱠，自愛名山入剡中。,
哭宣城善釀紀叟,李白,紀叟黃泉裡，還應釀老春。夜臺無曉日，沽酒與何人。,
長門怨二首,李白,天回北斗掛西樓，金屋無人螢火流。月光欲到長門殿，別作深宮一段愁。桂殿長愁不記春，黃金四屋起秋塵。夜懸明鏡青天上，獨照長門宮裡人。,
永王東巡歌十一首,李白,永王正月東出師，天子遙分龍虎旗。樓船一舉風波靜，江漢翻為雁鶩池。三川北虜亂如麻，四海南奔似永嘉。但用東山謝安石，為君談笑靜胡沙。雷鼓嘈嘈喧武昌，雲旗獵獵過尋陽。秋毫不犯三吳悅，春日遙看五色光。龍蟠虎踞帝王州，帝子金陵訪古丘。春風試暖昭陽殿，明月還過鳷鵲樓。二帝巡遊俱未回，五陵松柏使人哀。諸侯不救河南地，更喜賢王遠道來。丹陽北固是吳關，畫出樓臺雲水間。千巖烽火連滄海，兩岸旌旗繞碧山。王出三山按五湖，樓船跨海次陪都。戰艦森森羅虎士，征帆一一引龍駒。長風掛席勢難回，海動山傾古月摧。君看帝子浮江日，何似龍驤出峽來。祖龍浮海不成橋，漢武尋陽空射蛟。我王樓艦輕秦漢，卻似文皇欲渡遼。帝寵賢王入楚關，掃清江漢始應還。初從雲夢開朱邸，更取金陵作小山。試借君王玉馬鞭，指揮戎虜坐瓊筵。南風一掃胡塵靜，西入長安到日邊。,戰爭詩
灞陵行送別,李白,送君灞陵亭，灞水流浩浩。上有無花之古樹，下有傷心之春草。我向秦人問路歧，雲是王粲南登之古道。古道連綿走西京，紫闕落日浮雲生。正當今夕斷腸處，黃鸝愁絕不忍聽.,
金陵城西樓月下吟,李白,金陵夜寂涼風發，獨上高樓望吳越。白雲映水搖空城，白露垂珠滴秋月。月下沉吟久不歸，古來相接眼中稀。解道澄江淨如練，令人長憶謝玄暉。,
玉壺吟,李白,烈士擊玉壺，壯心惜暮年。三杯拂劍舞秋月，忽然高詠涕泗漣。鳳凰初下紫泥詔，謁帝稱觴登御筵。揄揚九重萬乘主，謔浪赤墀青瑣賢。朝天數換飛龍馬，敕賜珊瑚白玉鞭。世人不識東方朔，大隱金門是謫仙。西施宜笑復宜顰，醜女效之徒累身。君王雖愛蛾眉好，無奈宮中妒殺人。,
塞上曲,李白,大漢無中策，匈奴犯渭橋。五原秋草綠，胡馬一何驕。命將徵西極，橫行陰山側。燕支落漢家，婦女無華色。轉戰渡黃河，休兵樂事多。蕭條清萬里，瀚海寂無波。,
沙丘城下寄杜甫,李白,我來竟何事，高臥沙丘城。城邊有古樹，日夕連秋聲。魯酒不可醉，齊歌空復情。思君若汶水，浩蕩寄南征。,友情詩
贈宣城宇文太守兼呈崔侍御,李白,白若白鷺鮮，清如清唳蟬。受氣有本性，不為外物遷。飲水箕山上，食雪首陽顛。回車避朝歌，掩口去盜泉。岧嶢廣成子，倜儻魯仲連。卓絕二公外，丹心無間然。昔攀六龍飛，今作百鍊鉛。懷恩欲報主，投佩向北燕。彎弓綠弦開，滿月不憚堅。閒騎駿馬獵，一射兩虎穿。迴旋若流光，轉背落雙鳶。胡虜三嘆息，兼知五兵權。槍槍突雲將，卻掩我之妍。多逢剿絕兒，先著祖生鞭。據鞍空矍鑠，壯志竟誰宣。蹉跎復來歸，憂恨坐相煎。無風難破浪，失計長江邊。危苦惜頹光，金波忽三圓。時遊敬亭上，閒聽松風眠。或弄宛溪月，虛舟信洄沿。顏公二十萬，盡付酒家錢。興發每取之，聊向醉中仙。過此無一事，靜談秋水篇。君從九卿來，水國有豐年。魚鹽滿市井，布帛如雲煙。下馬不作威，冰壺照清川。霜眉邑中叟，皆美太守賢。時時慰風俗，往往出東田。竹馬數小兒，拜迎白鹿前。含笑問使君，日晚可迴旋。遂歸池上酌，掩抑清風弦。曾標橫浮雲，下撫謝脁肩。樓高碧海出，樹古青蘿懸。光祿紫霞杯，伊昔忝相傳。良圖掃沙漠，別夢繞旌旃。富貴日成疏，願言杳無緣。登龍有直道，倚玉阻芳筵。敢獻繞朝策，思同郭泰船。何言一水淺，似隔九重天。崔生何傲岸，縱酒復談玄。身為名公子，英才苦迍邅。鳴鳳託高梧，凌風何翩翩。安知慕群客，彈劍拂秋蓮。,
經下邳圯橋懷張子房,李白,子房未虎嘯，破產不為家。滄海得壯士，椎秦博浪沙。報韓雖不成，天地皆振動。潛匿游下邳，豈曰非智勇。我來圯橋上，懷古欽英風。惟見碧流水，曾無黃石公。嘆息此人去，蕭條徐泗空。,懷古詩
天馬歌,李白,天馬來出月支窟，背為虎文龍翼骨。嘶青雲，振綠髮，蘭筋權奇走滅沒。騰崑崙，歷西極，四足無一蹶。雞鳴刷燕晡秣越，神行電邁躡慌惚。天馬呼，飛龍趨，目明長庚臆雙鳧。尾如流星首渴烏，口噴紅光汗溝朱。曾陪時龍躡天衢，羈金絡月照皇都。逸氣稜稜凌九區，白璧如山誰敢沽。回頭笑紫燕，但覺爾輩愚。天馬奔，戀君軒，駷躍驚矯浮雲翻。萬里足躑躅，遙瞻閶闔門。不逢寒風子，誰採逸景孫。白雲在青天，丘陵遠崔嵬。鹽車上峻阪，倒行逆施畏日晚。伯樂翦拂中道遺，少盡其力老棄之。願逢田子方，惻然為我悲。雖有玉山禾，不能療苦飢。嚴霜五月凋桂枝，伏櫪銜冤摧兩眉。請君贖獻穆天子，猶堪弄影舞瑤池。,人生
白雲歌送劉十六歸山,李白,楚山秦山皆白雲，白雲處處長隨君。長隨君，君入楚山裡，雲亦隨君渡湘水。湘水上，女蘿衣，白雲堪臥君早歸。,
秋登宣城謝眺北樓,李白,江城如畫裡，山曉望晴空。兩水夾明鏡，雙橋落彩虹。人煙寒橘柚，秋色老梧桐。誰念北樓上，臨風懷謝公。,描寫秋天，懷古詩，詠史詩
翰林讀書言懷，呈集賢諸學士,李白,晨趨紫禁中，夕待金門詔。觀書散遺帙，探古窮至妙。片言苟會心，掩卷忽而笑。青蠅易相點，白雪難同調。本是疏散人，屢貽褊促誚。雲天屬清朗，林壑憶遊眺。或時清風來，閒倚欄下嘯。嚴光桐廬溪，謝客臨海嶠。功成謝人間，從此一投釣。,
上皇西巡南京歌十首,李白,胡塵輕拂建章臺，聖主西巡蜀道來。劍壁門高五千尺，石為樓閣九天開。九天開出一成都，萬戶千門入畫圖。草樹雲山如錦繡，秦川得及此間無。華陽春樹號新豐，行入新都若舊宮。柳色未饒秦地綠，花光不減上陽紅。誰道君王行路難，六龍西幸萬人歡。地轉錦江成渭水，天回玉壘作長安。萬國同風共一時，錦江何謝曲江池。石鏡更明天上月，後宮親得照蛾眉。濯錦清江萬里流，雲帆龍舸下揚州。北地雖誇上林苑，南京還有散花樓。錦水東流繞錦城，星橋北掛象天星。四海此中朝聖主，峨眉山下列仙庭。秦開蜀道置金牛，漢水元通星漢流。天子一行遺聖蹟，錦城長作帝王州。水綠天青不起塵，風光和暖勝三秦。萬國煙花隨玉輦，西來添作錦江春。劍閣重關蜀北門，上皇歸馬若雲屯。少帝長安開紫極，雙懸日月照乾坤。,
雪讒詩贈友人,李白,嗟予沉迷，猖獗已久。五十知非，古人嘗有。立言補過，庶存不朽。包荒匿瑕，蓄此頑醜。月出致譏，貽愧皓首。感悟遂晚，事往日遷。白璧何辜，青蠅屢前。群輕折軸，下沉黃泉。眾毛飛骨，上凌青天。萋斐暗成，貝錦粲然。泥沙聚埃，珠玉不鮮。洪焰爍山，發自纖煙。蒼波盪日，起於微涓。交亂四國，播於八埏。拾塵掇蜂，疑聖猜賢。哀哉悲夫，誰察予之貞堅。彼婦人之猖狂，不如鵲之強強。彼婦人之淫昏，不如鶉之奔奔。坦蕩君子，無悅簧言。擢髮續罪，罪乃孔多。傾海流惡，惡無以過。人生實難，逢此織羅。積毀銷金，沉憂作歌。天未喪文，其如餘何。妲己滅紂，褒女惑周。天維蕩覆，職此之由。漢祖呂氏，食其在傍。秦皇太后，毐亦淫荒。螮蝀作昏，遂掩太陽。萬乘尚爾，匹夫何傷。辭殫意窮，心切理直。如或妄談，昊天是殛。子野善聽，離婁至明。神靡遁響，鬼無逃形。不我遐棄，庶昭忠誠。,
宣城見杜鵑花,李白,蜀國曾聞子規鳥，宣城還見杜鵑花。一叫一回腸一斷，三春三月憶三巴。,思鄉詩
魯郡東石門送杜二甫,李白,醉別復幾日，登臨遍池臺。何時石門路，重有金樽開。秋波落泗水，海色明徂徠。飛蓬各自遠，且盡手中杯。,友情詩
公無渡河·黃河西來決崑崙,李白,黃河西來決崑崙，咆哮萬里觸龍門。波滔天，堯諮嗟。大禹理百川，兒啼不窺家。殺湍湮洪水，九州始蠶麻。其害乃去，茫然風沙。被髮之叟狂而痴，清晨臨流欲奚為。旁人不惜妻止之，公無渡河苦渡之。虎可搏，河難憑，公果溺死流海湄。有長鯨白齒若雪山，公乎公乎掛罥於其間，箜篌所悲竟不還。,
送楊山人歸嵩山,李白,我有萬古宅，嵩陽玉女峰。長留一片月，掛在東溪鬆。爾去掇仙草，菖蒲花紫茸。歲晚或相訪，青天騎白龍。,
秋日魯郡堯祠亭上宴別杜補闕範侍御,李白,我覺秋興逸，誰雲秋興悲。山將落日去，水與晴空宜。魯酒白玉壺，送行駐金羈。歇鞍憩古木，解帶掛橫枝。歌鼓川上亭，曲度神飆吹。雲歸碧海夕，雁沒青天時。相失各萬里，茫然空爾思。,
九日,李白,今日雲景好，水綠秋山明。攜壺酌流霞，搴菊泛寒榮。地遠松石古，風揚弦管清。窺觴照歡顏，獨笑還自傾。落帽醉山月，空歌懷友生。,重陽節
豫章行,李白,胡風吹代馬，北擁魯陽關。吳兵照海雪，西討何時還。半渡上遼津，黃雲慘無顏。老母與子別，呼天野草間。白馬繞旌旗，悲鳴相追攀。白楊秋月苦，早落豫章山。本為休明人，斬虜素不閒。豈惜戰鬥死，為君掃凶頑。精感石沒羽，豈雲憚險艱。樓船若鯨飛，波盪落星灣。此曲不可奏，三軍鬢成斑。,戰爭詩
春怨,李白,白馬金羈遼海東，羅帷繡被臥春風。落月低軒窺燭盡，飛花入戶笑床空。,閨怨詩，描寫春天，思念詩
自遣,李白,對酒不覺暝，落花盈我衣。醉起步溪月，鳥還人亦稀。,
夜下徵虜亭,李白,船下廣陵去，月明徵虜亭。山花如繡頰，江火似流螢。,
折楊柳,李白,垂楊拂綠水，搖豔東風年。花明玉關雪，葉暖金窗煙。美人結長想，對此心悽然。攀條折春色，遠寄龍庭前。,描寫春天，思念詩
胡無人,李白,嚴風吹霜海草凋，筋幹精堅胡馬驕。漢家戰士三十萬，將軍兼領霍嫖姚。流星白羽腰間插，劍花秋蓮光出匣。天兵照雪下玉關，虜箭如沙射金甲。雲龍風虎盡交回，太白入月敵可摧。敵可摧，旄頭滅，履胡之腸涉胡血。懸胡青天上，埋胡紫塞傍。胡無人，漢道昌。,
金鄉送韋八之西京,李白,客自長安來，還歸長安去。狂風吹我心，西掛咸陽樹。此情不可道，此別何時遇。望望不見君，連山起煙霧。,
去婦詞,李白,古來有棄婦，棄婦有歸處。今日妾辭君，辭君遣何去。本家零落盡，慟哭來時路。憶昔未嫁君，聞君卻周旋。綺羅錦繡段，有贈黃金千。十五許嫁君，二十移所天。自從結髮日未幾，離君緬山川。家家盡歡喜，孤妾長自憐。幽閨多怨思，盛色無十年。相思若迴圈，枕蓆生流泉。流泉咽不掃，獨夢關山道。及此見君歸，君歸妾已老。物情惡衰賤，新寵方妍好。掩淚出故房，傷心劇秋草。自妾為君妻，君東妾在西。羅幃到曉恨，玉貌一生啼。自從離別久，不覺塵埃厚。嘗嫌玳瑁孤，猶羨鴛鴦偶。歲華逐霜霰，賤妾何能久。寒沼落芙蓉，秋風散楊柳。以比憔悴顏，空持舊物還。餘生欲何寄，誰肯相牽攀。君恩既斷絕，相見何年月。悔傾連理杯，虛作同心結。女蘿附青松，貴欲相依投。浮萍失綠水，教作若為流。不嘆君棄妾，自嘆妾緣業。憶昔初嫁君，小姑才倚床。今日妾辭君，小姑如妾長。回頭語小姑，莫嫁如兄夫。第一百六十六卷,
九日登山,李白,淵明歸去來，不與世相逐。為無杯中物，遂偶本州牧。因招白衣人，笑酌黃花菊。我來不得意，虛過重陽時。題輿何俊發，遂結城南期。築土按響山，俯臨宛水湄。胡人叫玉笛，越女彈霜絲。自作英王胄，斯樂不可窺。赤鯉湧琴高，白龜道馮夷。靈仙如彷彿，奠酹遙相知。古來登高人，今復幾人在。滄洲違宿諾，明日猶可待。連山似驚波，合沓出溟海。揚袂揮四座，酩酊安所知。齊歌送清揚，起舞亂參差。賓隨落葉散，帽逐秋風吹。別後登此臺，願言長相思。,
感興其一,李白,瑤姬天帝女，精彩化朝雲。宛轉入宵夢，無心向楚君。錦衾抱秋月，綺席空蘭芬。茫昧竟誰測，虛傳宋玉文。洛浦有宓妃，飄颻雪爭飛。輕雲拂素月，了可見清輝。解珮欲西去，含情詎相違。香塵動羅襪，綠水不沾衣。陳王徒作賦，神女豈同歸。好色傷大雅，多為世所譏。裂素持作書，將寄萬里懷。眷眷待遠信，竟歲無人來。徵鴻務隨陽，又不為我棲。委之在深篋，蠹魚壞其題。何如投水中，流落他人開。不惜他人開，但恐生是非。十五遊神仙，仙遊未曾歇。吹笙坐松風，泛瑟窺海月。西山玉童子，使我鍊金骨。欲逐黃鶴飛，相呼向蓬闕。西國有美女，結樓青雲端。蛾眉豔曉月，一笑傾城歡。高節不可奪，炯心如凝丹。常恐彩色晚，不為人所觀。安得配君子，共乘雙飛鸞。嘉穀隱豐草，草深苗且稀。農夫既不異，孤穗將安歸。常恐委疇隴，忽與秋蓬飛。烏得薦宗廟，為君生光輝。,
觀獵,李白,太守耀清威，乘閒弄晚暉。江沙橫獵騎，山火繞行圍。箭逐雲鴻落，鷹隨月兔飛。不知白日暮，歡賞夜方歸。,
鞠歌行,李白,麗莫似漢宮妃，謙莫似黃家女。黃女持謙齒髮高，漢妃恃麗天庭去。人生容德不自保，聖人安用推天道。君不見蔡澤嵌枯詭怪之形狀，大言直取秦丞相。又不見田千秋才智不出人，一朝富貴如有神。二侯行事在方冊，泣麟老人終困厄。夜光抱恨良嘆悲，日月逝矣吾何之。,
鞠歌行,李白,玉不自言如桃李，魚目笑之卞和恥。楚國青蠅何太多，連城白璧遭讒毀。荊山長號泣血人，忠臣死為刖足鬼。聽曲知甯戚，夷吾因小妻。秦穆五羊皮，買死百里奚。洗拂青雲上，當時賤如泥。朝歌鼓刀叟，虎變磻溪中。一舉釣六合，遂荒營丘東。平生渭水曲，誰識此老翁。奈何今之人，雙目送飛鴻。,
望夫石,李白,彷彿古容儀，含愁帶曙輝。露如今日淚，苔似昔年衣。有恨同湘女，無言類楚妃。寂然芳靄內，猶若待夫歸。,
塞下曲六首,李白,五月天山雪，無花只有寒。笛中聞折柳，春色未曾看。曉戰隨金鼓，宵眠抱玉鞍。願將腰下劍，直為斬樓蘭。天兵下北荒，胡馬欲南飲。橫戈從百戰，直為銜恩甚。握雪海上餐，拂沙隴頭寢。何當破月氏，然後方高枕。駿馬似風飆，鳴鞭出渭橋。彎弓辭漢月，插羽破天驕。陣解星芒盡，營空海霧消。功成畫麟閣，獨有霍嫖姚。白馬黃金塞，雲砂繞夢思。那堪愁苦節，遠憶邊城兒。螢飛秋窗滿，月度霜閨遲。摧殘梧桐葉，蕭颯沙棠枝。無時獨不見，流淚空自知。塞虜乘秋下，天兵出漢家。將軍分虎竹，戰士臥龍沙。邊月隨弓影，胡霜拂劍花。玉關殊未入，少婦莫長嗟。烽火動沙漠，連照甘泉雲。漢皇按劍起，還召李將軍。兵氣天上合，鼓聲隴底聞。橫行負勇氣，一戰淨妖氛。,描寫雪
金門答蘇秀才,李白,君還石門日，朱火始改木。春草如有情，山中尚含綠。折芳愧遙憶，永路當日勖。遠見故人心，平生以此足。巨海納百川，麟閣多才賢。獻書入金闕，酌醴奉瓊筵。屢忝白雲唱，恭聞黃竹篇。恩光照拙薄，雲漢希騰遷。銘鼎倘雲遂，扁舟方渺然。我留在金門，君去臥丹壑。未果三山期，遙欣一丘樂。玄珠寄象罔，赤水非寥廓。願狎東海鷗，共營西山藥。棲巖君寂滅，處世餘龍蠖。良辰不同賞，永日應閒居。鳥吟檐間樹，花落窗下書。緣溪見綠筱，隔岫窺紅蕖。采薇行笑歌，眷我情何已。月出石鏡間，鬆鳴風琴裡。得心自虛妙，外物空頹靡。身世如兩忘，從君老煙水。,
書情題蔡舍人雄,李白,嘗高謝太傅，攜妓東山門。楚舞醉碧雲，吳歌斷清猿。暫因蒼生起，談笑安黎元。餘亦愛此人，丹霄冀飛翻。遭逢聖明主，敢進興亡言。白璧竟何辜，青蠅遂成冤。一朝去京國，十載客梁園。猛犬吠九關，殺人憤精魂。皇穹雪冤枉，白日開氛昏。泰階得夔龍，桃李滿中原。倒海索明月，凌山採芳蓀。愧無橫草功，虛負雨露恩。跡謝雲臺閣，心隨天馬轅。夫子王佐才，而今復誰論。層飆振六翮，不日思騰騫。我縱五湖棹，煙濤恣崩奔。夢釣子陵湍，英風緬猶存。彼希客星隱，弱植不足援。千里一回首，萬里一長歌。黃鶴不復來，清風愁奈何。舟浮瀟湘月，山倒洞庭波。投汨笑古人，臨濠得天和。閒時田畝中，搔背牧雞鵝。別離解相訪，應在武陵多。,
贈張相鎬其一時逃難在宿松山作,李白,神器難竊弄，天狼窺紫宸。六龍遷白日，四海暗胡塵。昊穹降元宰，君子方經綸。澹然養浩氣，欻起持大鈞。秀骨象山嶽，英謀合鬼神。佐漢解鴻門，生唐為後身。擁旄秉金鉞，伐鼓乘朱輪。虎將如雷霆，總戎向東巡。諸侯拜馬首，猛士騎鯨鱗。澤被魚鳥悅，令行草木春。聖智不失時，建功及良辰。醜虜安足紀，可貽幗與巾。倒瀉溟海珠，盡為入幕珍。馮異獻赤伏，鄧生倏來臻。庶同昆陽舉，再睹漢儀新。昔為管將鮑，中奔吳隔秦。一生欲報主，百代思榮親。其事竟不就，哀哉難重陳。臥病宿松山，蒼茫空四鄰。風雲激壯志，枯槁驚常倫。聞君自天來，目張氣益振。亞夫得劇孟，敵國空無人。捫蝨對桓公，願得論悲辛。大塊方噫氣，何辭鼓青蘋。斯言倘不合，歸老漢江濱。,
贈宣城趙太守悅,李白,趙得寶符盛，山河功業存。三千堂上客，出入擁平原。六國揚清風，英聲何喧喧。大賢茂遠業，虎竹光南藩。錯落千丈鬆，虯龍盤古根。枝下無俗草，所植唯蘭蓀。憶在南陽時，始承國士恩。公為柱下史，脫繡歸田園。伊昔簪白筆，幽都逐遊魂。持斧冠三軍，霜清天北門。差池宰兩邑，鶚立重飛翻。焚香入蘭臺，起草多芳言。夔龍一顧重，矯翼凌翔鵷。赤縣揚雷聲，強項聞至尊。驚飆頹秀木，跡屈道彌敦。出牧歷三郡，所居猛獸奔。遷人同衛鶴，謬上懿公軒。自笑東郭履，側慚狐白溫。閒吟步竹石，精義忘朝昏。憔悴成醜士，風雲何足論。獼猴騎土牛，羸馬夾雙轅。願借羲皇景，為人照覆盆。溟海不振盪，何由縱鵬鯤。所期玄津白，倜儻假騰鶱。,
相逢行,李白,相逢紅塵內，高揖黃金鞭。萬戶垂楊裡，君家阿那邊。,
出自薊北門行,李白,虜陣橫北荒，胡星曜精芒。羽書速驚電，烽火晝連光。虎竹救邊急，戎車森已行。明主不安席，按劍心飛揚。推轂出猛將，連旗登戰場。兵威衝絕漠，殺氣凌穹蒼。列卒赤山下，開營紫塞傍。途冬沙風緊，旌旗颯凋傷。畫角悲海月，征衣卷天霜。揮刃斬樓蘭，彎弓射賢王。單于一平蕩，種落自奔亡。收功報天子，行歌歸咸陽。,戰爭詩
閨情,李白,流水去絕國，浮雲辭故關。水或戀前浦，雲猶歸舊山。恨君流沙去，棄妾漁陽間。玉箸夜垂流，雙雙落朱顏。黃鳥坐相悲，綠楊誰更攀。織錦心草草，挑燈淚斑斑。窺鏡不自識，況乃狂夫還。,
闕題,李白,朝披夢澤雲，笠釣青茫茫。暮跨紫鱗去，海氣侵肌涼。,
闕題,李白,庭中繁樹乍含芳，紅錦重重翦作囊。還合炎蒸留爍景，題來渭得好篇章。,
贈從孫義興宰銘,李白,天子思茂宰，天枝得英才。朗然清秋月，獨出映吳臺。落筆生綺繡，操刀振風雷。蠖屈雖百里，鵬鶱望三臺。退食無外事，琴堂向山開。綠水寂以閒，白雲有時來。河陽富奇藻，彭澤縱名杯。所恨不見之，猶如仰昭回。元惡昔滔天，疲人散幽草。驚川無活鱗，舉邑罕遺老。誓雪會稽恥，將奔宛陵道。亞相素所重，投刃應桑林。獨坐傷激揚，神融一開襟。絃歌欣再理，和樂醉人心。蠹政除害馬，傾巢有歸禽。壺漿候君來，聚舞共謳吟。農人棄蓑笠，蠶女墮纓簪。歡笑相拜賀，則知惠愛深。歷職吾所聞，稱賢爾為最。化洽一邦上，名馳三江外。峻節貫雲霄，通方堪遠大。能文變風俗，好客留軒蓋。他日一來遊，因之嚴光瀨。,
敘舊贈江陽宰陸調,李白,泰伯讓天下，仲雍揚波濤。清風蕩萬古，跡與星辰高。開吳食東溟，陸氏世英髦。多君秉古節，嶽立冠人曹。風流少年時，京洛事遊遨。腰間延陵劍，玉帶明珠袍。我昔鬥雞徒，連延五陵豪。邀遮相組織，呵嚇來煎熬。君開萬叢人，鞍馬皆辟易。告急清憲臺，脫餘北門厄。間宰江陽邑，翦棘樹蘭芳。城門何肅穆，五月飛秋霜。好鳥集珍木，高才列華堂。時從府中歸，絲管儼成行。但苦隔遠道，無由共銜觴。江北荷花開，江南楊梅熟。正好飲酒時，懷賢在心目。掛席拾海月，乘風下長川。多沽新豐醁，滿載剡溪船。中途不遇人，直到爾門前。大笑同一醉，取樂平生年。,
獨漉篇,李白,獨漉水中泥，水濁不見月。不見月尚可，水深行人沒。越鳥從南來，胡鷹亦北度。我欲彎弓向天射，惜其中道失歸路。落葉別樹，飄零隨風。客無所託，悲與此同。羅帷舒捲，似有人開。明月直入，無心可猜。雄劍掛壁，時時龍鳴。不斷犀象，繡澀苔生。國恥未雪，何由成名。神鷹夢澤，不顧鴟鳶。為君一擊，摶鵬九天。,
上留田行,李白,行至上留田，孤墳何崢嶸。積此萬古恨，春草不復生。悲風四邊來，腸斷白楊聲。借問誰家地，埋沒蒿里塋。古老向餘言，言是上留田，蓬科馬鬣今已平。昔之弟死兄不葬，他人於此舉銘旌。一鳥死，百鳥鳴。一獸走，百獸驚。桓山之禽別離苦，欲去迴翔不能徵。田氏倉卒骨肉分，青天白日摧紫荊。交柯之木本同形，東枝憔悴西枝榮。無心之物尚如此，參商胡乃尋天兵。孤竹延陵，讓國揚名。高風緬邈，頹波激清。尺布之謠，塞耳不能聽。,諷刺詩
獨不見,李白,白馬誰家子，黃龍邊塞兒。天山三丈雪，豈是遠行時。春蕙忽秋草，莎雞鳴西池。風摧寒棕響，月入霜閨悲。憶與君別年，種桃齊蛾眉。桃今百餘尺，花落成枯枝。終然獨不見，流淚空自知。,思念詩
猛虎行【上彬下,李白,朝作猛虎行，暮作猛虎吟。腸斷非關隴頭水，淚下不為雍門琴。旌旗繽紛兩河道，戰鼓驚山欲傾倒。秦人半作燕地囚，胡馬翻銜洛陽草。一輸一失關下兵，朝降夕叛幽薊城。巨鰲未斬海水動，魚龍奔走安得寧。頗似楚漢時，翻覆無定止。朝過博浪沙，暮入淮陰市。張良未遇韓信貧，劉項存亡在兩臣。暫到下邳受兵略，來投漂母作主人。賢哲棲棲古如此，今時亦棄青雲士。有策不敢犯龍鱗，竄身南國避胡塵。寶書長劍掛高閣，金鞍駿馬散故人。昨日方為宣城客，掣鈴交通二千石。有時六博快壯心，繞床三匝呼一擲。楚人每道張旭奇，心藏風雲世莫知。三吳邦伯多顧盼，四海雄俠皆相推。蕭曹曾作沛中吏，攀龍附鳳當有時。溧陽酒樓三月春，楊花漠漠愁殺人。胡人綠眼吹玉笛，吳歌白紵飛樑塵。丈夫相見且為樂，槌牛撾鼓會眾賓。我從此去釣東海，得魚笑寄情相親。,憂國憂民
扶風豪士歌,李白,洛陽三月飛胡沙，洛陽城中人怨嗟。天津流水波赤血，白骨相撐如亂麻。我亦東奔向吳國，浮雲四塞道路賒。東方日出啼早鴉，城門人開掃落花。梧桐楊柳拂金井，來醉扶風豪士家。扶風豪士天下奇，意氣相傾山可移。作人不倚將軍勢，飲酒豈顧尚書期。雕盤綺食會眾客，吳歌趙舞香風吹。原嘗春陵六國時，開心寫意君所知。堂中各有三千士，明日報恩知是誰。撫長劍，一揚眉，清水白石何離離。脫吾帽，向君笑。飲君酒，為君吟。張良未逐赤松去，橋邊黃石知我心。,
聞丹丘子於城北營石門幽居中有高鳳遺蹟僕離,李白,春華滄江月，秋色碧海雲。離居盈寒暑，對此長思君。思君楚水南，望君淮山北。夢魂雖飛來，會面不可得。疇昔在嵩陽，同衾臥羲皇。綠蘿笑簪紱，丹壑賤巖廊。晚途各分析，乘興任所適。僕在雁門關，君為峨眉客。心懸萬里外，影滯兩鄉隔。長劍復歸來，相逢洛陽陌。陌上何喧喧，都令心意煩。迷津覺路失，託勢隨風翻。以茲謝朝列，長嘯歸故園。故園恣閒逸，求古散縹帙。久欲入名山，婚娶殊未畢。人生信多故，世事豈惟一。念此憂如焚，悵然若有失。聞君臥石門，宿昔契彌敦。方從桂樹隱，不羨桃花源。高風起遐曠，幽人跡復存。松風清瑤瑟，溪月湛芳樽。安居偶佳賞，丹心期此論。,
冬夜醉宿龍門覺起言志,李白,醉來脫寶劍，旅憩高堂眠。中夜忽驚覺，起立明燈前。開軒聊直望，曉雪河冰壯。哀哀歌苦寒，鬱郁獨惆悵。傅說版築臣，李斯鷹犬人。欻起匡社稷，寧復長艱辛。而我胡為者，嘆息龍門下。富貴未可期，殷憂向誰寫。去去淚滿襟，舉聲樑甫吟。青雲當自致，何必求知音。,
君子有所思行,李白,紫閣連終南，青冥天倪色。憑崖望咸陽，宮闕羅北極。萬井驚畫出，九衢如弦直。渭水銀河清，橫天流不息。朝野盛文物，衣冠何翕赩。廄馬散連山，軍容威絕域。伊皋運元化，衛霍輸筋力。歌鐘樂未休，榮去老還逼。圓光過滿缺，太陽移中昃。不散東海金，何爭西飛匿。無作牛山悲，惻愴淚沾臆。,
有所思,李白,我思仙人，乃在碧海之東隅。海寒多天風，白波連山倒蓬壺。長鯨噴湧不可涉，撫心茫茫淚如珠。西來青鳥東飛去，願寄一書謝麻姑。,
冬日歸舊山,李白,未洗染塵纓，歸來芳草平。一條藤徑綠，萬點雪峰晴。地冷葉先盡，谷寒雲不行。嫩篁侵舍密，古樹倒江橫。白犬離村吠，蒼苔壁上生。穿廚孤雉過，臨屋舊猿鳴。木落禽巢在，籬疏獸路成。拂床蒼鼠走，倒篋素魚驚。洗硯修良策，敲鬆擬素貞。此時重一去，去合到三清。,勵志詩，描寫冬天
答高山人兼呈權顧二侯,李白,虹霓掩天光，哲後起康濟。應運生夔龍，開元掃氛翳。太微廓金鏡，端拱清遐裔。輕塵集嵩嶽，虛點盛明意。謬揮紫泥詔，獻納青雲際。讒惑英主心，恩疏佞臣計。彷徨庭闕下，嘆息光陰逝。未作仲宣詩，先流賈生涕。掛帆秋江上，不為雲羅制。山海向東傾，百川無盡勢。我於鴟夷子，相去千餘歲。運闊英達稀，同風遙執袂。登艫望遠水，忽見滄浪枻。高士何處來，虛舟渺安系。衣貌本淳古，文章多佳麗。延引故鄉人，風義未淪替。顧侯達語默，權子識通蔽。曾是無心雲，俱為此留滯。雙萍易飄轉，獨鶴思凌歷。明晨去瀟湘，共謁蒼梧帝。,
東海有勇婦代關中有賢女,李白,梁山感杞妻，慟哭為之傾。金石忽暫開，都由激深情。東海有勇婦，何慚蘇子卿。學劍越處子，超然若流星。損軀報夫仇，萬死不顧生。白刃耀素雪，蒼天感精誠。十步兩躩躍，三呼一交兵。斬首掉國門，蹴踏五藏行。豁此伉儷憤，粲然大義明。北海李使君，飛章奏天庭。舍罪警風俗，流芳播滄瀛。名在列女籍，竹帛已光榮。淳于免詔獄，漢主為緹縈。津妾一棹歌，脫父於嚴刑。十子若不肖，不如一女英。豫讓斬空衣，有心竟無成。要離殺慶忌，壯夫所素輕。妻子亦何辜，焚之買虛聲。豈如東海婦，事立獨揚名。,
答杜秀才五鬆見贈,李白,昔獻長楊賦，天開雲雨歡。當時待詔承明裡，皆道揚雄才可觀。敕賜飛龍二天馬，黃金絡頭白玉鞍。浮雲蔽日去不返，總為秋風摧紫蘭。角巾東出商山道，採秀行歌詠芝草。路逢園綺笑向人，兩君解來一何好。聞道金陵龍虎盤，還同謝脁望長安。千峰夾水向秋浦，五鬆名山當夏寒。銅井炎爐歊九天，赫如鑄鼎荊山前。陶公矍鑠呵赤電，回祿睢盱揚紫煙。此中豈是久留處，便欲燒丹從列仙。愛聽松風且高臥，颼颼吹盡炎氛過。登崖獨立望九州，陽春欲奏誰相和。聞君往年遊錦城，章仇尚書倒屣迎。飛箋絡繹奏明主，天書降問回恩榮。骯髒不能就珪組，至今空揚高蹈名。夫子工文絕世奇，五鬆新作天下推。吾非謝尚邀彥伯，異代風流各一時，一時相逢樂在今。袖拂白雲開素琴，彈為三峽流泉音。從茲一別武陵去，去後桃花春水深。,
贈別從甥高五,李白,魚目高泰山，不如一璵璠。賢甥即明月，聲價動天門。能成吾宅相，不減魏陽元。自顧寡籌略，功名安所存。五木思一擲，如繩系窮猿。櫪中駿馬空，堂上醉人喧。黃金久已罄，為報故交恩。聞君隴西行，使我驚心魂。與爾共飄颻，雲天各飛翻。江水流或卷，此心難具論。貧家羞好客，語拙覺辭繁。三朝空錯莫，對飯卻慚冤。自笑我非夫，生事多契闊。蓄積萬古憤，向誰得開豁。天地一浮雲，此身乃毫末。忽見無端倪，太虛可包括。去去何足道，臨歧空復愁。肝膽不楚越，山河亦衾裯。雲龍若相從，明主會見收。成功解相訪，溪水桃花流。,
江夏行,李白,憶昔嬌小姿，春心亦自持。為言嫁夫婿，得免長相思。誰知嫁商賈，令人卻愁苦。自從為夫妻，何曾在鄉土。去年下揚州，相送黃鶴樓。眼看帆去遠，心逐江水流。只言期一載，誰謂歷三秋。使妾腸欲斷，恨君情悠悠。東家西舍同時發，北去南來不逾月。未知行李遊何方，作個音書能斷絕。適來往南浦，欲問西江船。正見當壚女，紅妝二八年。一種為人妻，獨自多悲悽。對鏡便垂淚，逢人只欲啼。不如輕薄兒，旦暮長相隨。悔作商人婦，青春長別離。如今正好同歡樂，君去容華誰得知。,
宣城送劉副使入秦,李白,君即劉越石，雄豪冠當時。悽清橫吹曲，慷慨扶風詞。虎嘯俟騰躍，雞鳴遭亂離。千金市駿馬，萬里逐王師。結交樓煩將，侍從羽林兒。統兵捍吳越，豺虎不敢窺。大勳竟莫敘，已過秋風吹。秉鉞有季公，凜然負英姿。寄深且戎幕，望重必臺司。感激一然諾，縱橫兩無疑。伏奏歸北闕，鳴騶忽西馳。列將鹹出祖，英僚惜分離。斗酒滿四筵，歌嘯宛溪湄。君攜東山妓，我詠北門詩。貴賤交不易，恐傷中園葵。昔贈紫騮駒，今傾白玉卮。同歡萬斛酒，未足解相思。此別又千里，秦吳渺天涯。月明關山苦，水劇隴頭悲。借問幾時還，春風入黃池。無令長相憶，折斷綠楊枝。,讚美詩
感時留別從兄徐王延年從弟延陵,李白,天籟何參差，噫然大塊吹。玄元包橐籥，紫氣何逶迤。七葉運皇化，千齡光本支。仙風生指樹，大雅歌螽斯。諸王若鸞虯，肅穆列藩維。哲兄錫茅土，聖代羅榮滋。九卿領徐方，七步繼陳思。伊昔全盛日，雄豪動京師。冠劍朝鳳闕，樓船侍龍池。鼓鍾出朱邸，金翠照丹墀。君王一顧盼，選色獻蛾眉。列戟十八年，未曾輒遷移。大臣小喑嗚，謫竄天南垂。長沙不足舞，貝錦且成詩。佐郡浙江西，病閒絕驅馳。階軒日苔蘚，鳥雀噪檐帷。時乘平肩輿，出入畏人知。北宅聊偃憩，歡愉恤煢嫠。羞言樑苑地，烜赫耀旌旗。兄弟八九人，吳秦各分離。大賢達機兆，豈獨慮安危。小子謝麟閣，雁行忝肩隨。令弟字延陵，鳳毛出天姿。清英神仙骨，芬馥茝蘭蕤。夢得春草句，將非惠連誰。深心紫河車，與我特相宜。金膏猶罔象，玉液尚磷緇。伏枕寄賓館，宛同清漳湄。藥物多見饋，珍羞亦兼之。誰道溟渤深，猶言淺恩慈。鳴蟬遊子意，促織念歸期。驕陽何太赫，海水爍龍龜。百川盡凋枯，舟楫閣中逵。策馬搖涼月，通宵出郊圻。泣別目眷眷，傷心步遲遲。願言保明德，王室佇清夷。摻袂何所道，援毫投此辭。,
贈清漳明府侄聿,李白,我李百萬葉，柯條布中州。天開青雲器，日為蒼生憂。小邑且割雞，大刀佇烹牛。雷聲動四境，惠與清漳流。絃歌詠唐堯，脫落隱簪組。心和得天真，風俗猶太古。牛羊散阡陌，夜寢不扃戶。問此何以然，賢人宰吾土。舉邑樹桃李，垂陰亦流芬。河堤繞綠水，桑柘連青雲。趙女不冶容，提籠晝成群。繰絲鳴機杼，百里聲相聞。訟息鳥下階，高臥披道帙。蒲鞭掛檐枝，示恥無撲抶.琴清月當戶，人寂風入室。長嘯一無言，陶然上皇逸。白玉壺冰水，壺中見底清。清光洞毫髮，皎潔照群情。趙北美佳政，燕南播高名。過客覽行謠，因之誦德聲。,
贈僧崖公,李白,昔在朗陵東，學禪白眉空。大地了鏡徹，迴旋寄輪風。攬彼造化力，持為我神通。晚謁泰山君，親見日沒雲。中夜臥山月，拂衣逃人群。授餘金仙道，曠劫未始聞。冥機發天光，獨朗謝垢氛。虛舟不繫物，觀化遊江濆。江濆遇同聲，道崖乃僧英。說法動海嶽，遊方化公卿。手秉玉麈尾，如登白樓亭。微言注百川，亹亹信可聽。一風鼓群有，萬籟各自鳴。啟閉八窗牖，託宿掣電霆。自言歷天台，搏壁躡翠屏。凌兢石橋去，恍惚入青冥。昔往今來歸，絕景無不經。何日更攜手，乘杯向蓬瀛。,
登金陵冶城西北謝安墩,李白,晉室昔橫潰，永嘉遂南奔。沙塵何茫茫，龍虎鬥朝昏。胡馬風漢草，天驕蹙中原。哲匠感頹運，雲鵬忽飛翻。組練照楚國，旌旗連海門。西秦百萬眾，戈甲如雲屯。投鞭可填江，一掃不足論。皇運有返正，醜虜無遺魂。談笑遏橫流，蒼生望斯存。冶城訪古蹟，猶有謝安墩。憑覽周地險，高標絕人喧。想像東山姿，緬懷右軍言。梧桐識嘉樹，蕙草留芳根。白鷺映春洲，青龍見朝暾。地古云物在，臺傾禾黍繁。我來酌清波，於此樹名園。功成拂衣去，歸入武陵源。,
自梁園至敬亭山見會公談陵陽山水兼期同遊因,李白,我隨秋風來，瑤草恐衰歇。中途寡名山，安得弄雲月。渡江如昨日，黃葉向人飛。敬亭愜素尚，弭棹流清輝。冰谷明且秀，陵巒抱江城。粲粲吳與史，衣冠耀天京。水國饒英奇，潛光臥幽草。會公真名僧，所在即為寶。開堂振白拂，高論橫青雲。雪山掃粉壁，墨客多新文。為餘話幽棲，且述陵陽美。天開白龍潭，月映清秋水。黃山望石柱，突兀誰開張。黃鶴久不來，子安在蒼茫。東南焉可窮，山鳥飛絕處。稠疊千萬峰，相連入雲去。聞此期振策，歸來空閉關。相思如明月，可望不可攀。何當移白足，早晚凌蒼山。且寄一書札，令予解愁顏。,
軍行,李白,騮馬新跨白玉鞍，戰罷沙場月色寒。城頭鐵鼓聲猶震，匣裡金刀血未乾。,
白紵辭其一,李白,揚清歌，發皓齒，北方佳人東鄰子。且吟白紵停綠水，長袖拂面為君起。寒雲夜卷霜海空，胡風吹天飄塞鴻。玉顏滿堂樂未終，館娃日落歌吹濛。月寒江清夜沉沉，美人一笑千黃金。垂羅舞縠揚哀音，郢中白雪且莫吟，子夜吳歌動君心。動君心，冀君賞。願作天池雙鴛鴦，一朝飛去青雲上。吳刀剪綵縫舞衣，明妝麗服奪春暉。揚眉轉袖若雪飛，傾城獨立世所稀。激楚結風醉忘歸，高堂月落燭已微，玉釵掛纓君莫違。,
白紵辭其二,李白,館娃日落歌吹深。月寒江清夜沉沉。美人一笑千黃金。垂羅舞縠揚哀音。郢中白雪且莫吟。子夜吳歌動君心。動君心。冀君賞。願作天池雙鴛鴦。一朝飛去青雲上。,
笑歌行,李白,笑矣乎，笑矣乎。君不見曲如鉤，古人知爾封公侯。君不見直如弦，古人知爾死道邊。張儀所以只掉三寸舌，蘇秦所以不墾二頃田。笑矣乎，笑矣乎。君不見滄浪老人歌一曲，還道滄浪濯吾足。平生不解謀此身，虛作離騷遣人讀。笑矣乎，笑矣乎。趙有豫讓楚屈平，賣身買得千年名。巢由洗耳有何益，夷齊餓死終無成。君愛身後名，我愛眼前酒。飲酒眼前樂，虛名何處有。男兒窮通當有時，曲腰向君君不知。猛虎不看几上肉，洪爐不鑄囊中錐。笑矣乎，笑矣乎。甯武子，朱買臣，扣角行歌揹負薪。今日逢君君不識，豈得不如佯狂人。,
贈張相鎬其二,李白,本家隴西人。先為漢邊將。功略蓋天地。名飛青雲上。苦戰竟不侯。當年頗惆悵。世傳崆峒勇。氣激金風壯。英烈遺厥孫。百代神猶王。十五觀奇書。作賦凌相如。龍顏惠殊寵。麟閣憑天居。晚途未雲已。蹭蹬遭讒毀。想象晉末時。崩騰胡塵起。衣冠陷鋒鏑。戎虜盈朝市。石勒窺神州。劉聰劫天子。撫劍夜吟嘯。雄心日千里。誓欲斬鯨鯢。澄清洛陽水。六合灑霖雨。萬物無雕枯。我揮一杯水。自笑何區區。因人恥成事。貴欲決良圖。滅虜不言功。飄然陟蓬壺。惟有安期舄。留之滄海隅。,
白鳩辭,李白,鏗鳴鐘，考朗鼓。歌白鳩，引拂舞。白鳩之白誰與鄰，霜衣雪襟誠可珍。含哺七子能平均。食不咽，性安馴。首農政，鳴陽春。天子刻玉杖，鏤形賜耆人。白鷺亦白非純真，外潔其色心匪仁。闕五德，無司晨，胡為啄我葭下之紫鱗。鷹鸇鵰鶚，貪而好殺。鳳凰雖大聖，不願以為臣。,
下途歸石門舊居,李白,山高，越水清，握手無言傷別情。將欲辭君掛帆去，離魂不散煙郊樹。此心鬱悵誰能論，有愧叨承國士恩。雲物共傾三月酒，歲時同餞五侯門。羨君素書嘗滿案，含丹照白霞色爛。餘嘗學道窮冥筌，夢中往往遊仙山。何當脫屣謝時去，壺中別有日月天。俯仰人間易凋朽，鍾峰五雲在軒牖。惜別愁窺玉女窗，歸來笑把洪崖手。隱居寺，隱居山，陶公煉液棲其間。凝神閉氣昔登攀，恬然但覺心緒閒。數人不知幾甲子，昨夜猶帶冰霜顏。我離雖則歲物改，如今瞭然失所在。別君莫道不盡歡，懸知樂客遙相待。石門流水遍桃花，我亦曾到秦人家。不知何處得雞豕，就中仍見繁桑麻。翛然遠與世事間，裝鸞駕鶴又復遠。何必長從七貴遊，勞生徒聚萬金產。挹君去，長相思，雲遊雨散從此辭。欲知悵別心易苦，向暮春風楊柳絲。,友情詩
上之回,李白,三十六離宮，樓臺與天通。閣道步行月，美人愁煙空。恩疏寵不及，桃李傷春風。淫樂意何極，金輿向回中。萬乘出黃道，千旗揚彩虹。前軍細柳北，後騎甘泉東。豈問渭川老，寧邀襄野童。秋暮瑤池宴，歸來樂未窮。,憂國憂民
贈從弟南平太守之遙其一,李白,少年不得意，落魄無安居。願隨任公子，欲釣吞舟魚。常時飲酒逐風景，壯心遂與功名疏。蘭生谷底人不鋤，雲在高山空卷舒。漢家天子馳駟馬，赤軍蜀道迎相如。天門九重謁聖人，龍顏一解四海春。彤庭左右呼萬歲，拜賀明主收沉淪。翰林秉筆回英眄，麟閣崢嶸誰可見。承恩初入銀臺門，著書獨在金鑾殿。龍鉤雕鐙白玉鞍，象床綺席黃金盤。當時笑我微賤者，卻來請謁為交歡。一朝謝病遊江海，疇昔相知幾人在。前門長揖後門關，今日結交明日改。愛君山嶽心不移，隨君雲霧迷所為。夢得池塘生春草，使我長價登樓詩。別後遙傳臨海作，可見羊何共和之。,
古風其十八,李白,天津三月時。千門桃與李。朝為斷腸花。暮逐東流水。前水復後水。古今相續流。新人非舊人。年年橋上游。雞鳴海色動。謁帝羅公侯。月落西上陽。餘輝半城樓。衣冠照雲日。朝下散皇州。鞍馬如飛龍。黃金絡馬頭。行人皆辟易。志氣橫嵩丘。入門上高堂。列鼎錯珍羞。香風引趙舞。清管隨齊謳。七十紫鴛鴦。雙雙戲庭幽。行樂爭晝夜。自言度千秋。功成身不退。自古多愆尤。黃犬空嘆息。綠珠成釁讎。何如鴟夷子。散發棹扁舟。,
北上行,李白,北上何所苦，北上緣太行。磴道盤且峻，巉巖凌穹蒼。馬足蹶側石，車輪摧高岡。沙塵接幽州，烽火連朔方。殺氣毒劍戟，嚴風裂衣裳。奔鯨夾黃河，鑿齒屯洛陽。前行無歸日，返顧思舊鄉。慘慼冰雪裡，悲號絕中腸。尺布不掩體，面板劇枯桑。汲水澗谷阻，採薪隴阪長。猛虎又掉尾，磨牙皓秋霜。草木不可餐，飢飲零露漿。嘆此北上苦，停驂為之傷。何日王道平，開顏睹天光。,
感遇其一,李白,吾愛王子晉，得道伊洛濱。金骨既不毀，玉顏長自春。可憐浮丘公，猗靡與情親。舉首白日間，分明謝時人。二仙去已遠，夢想空殷勤。可嘆東籬菊，莖疏葉且微。雖言異蘭蕙，亦自有芳菲。未泛盈樽酒，徒沾清露輝。當榮君不採，飄落欲何依。昔餘聞姮娥，竊藥駐雲發。不自嬌玉顏，方希鍊金骨。飛去身莫返，含笑坐明月。紫宮誇蛾眉，隨手會凋歇。宋玉事楚王，立身本高潔。巫山賦彩雲，郢路歌白雪。舉國莫能和，巴人皆捲舌。一感登徒言，恩情遂中絕。,
自代內贈,李白,寶刀截流水，無有斷絕時。妾意逐君行，纏綿亦如之。別來門前草，秋巷春轉碧。掃盡更還生，萋萋滿行跡。鳴鳳始相得，雄驚雌各飛。遊雲落何山，一往不見歸。估客發大樓，知君在秋浦。樑苑空錦衾，陽臺夢行雨。妾家三作相，失勢去西秦。猶有舊歌管，悽清聞四鄰。曲度入紫雲，啼無眼中人。妾似井底桃，開花向誰笑。君如天上月，不肯一回照。窺鏡不自識，別多憔悴深。安得秦吉了，為人道寸心。,
登梅岡望金陵贈族侄高座寺僧中孚,李白,鐘山抱金陵，霸氣昔騰發。天開帝王居，海色照宮闕。群峰如逐鹿，奔走相馳突。江水九道來，雲端遙明沒。時遷大運去，龍虎勢休歇。我來屬天清，登覽窮楚越。吾宗挺禪伯，特秀鸞鳳骨。眾星羅青天，明者獨有月。冥居順生理，草木不剪伐。煙窗引薔薇，石壁老野蕨。吳風謝安屐，白足傲履襪。幾宿一下山，蕭然忘干謁。談經演金偈，降鶴舞海雪。時聞天香來，了與世事絕。佳遊不可得，春風惜遠別。賦詩留巖屏，千載庶不滅。,描寫秋天
長相思二首,李白,長相思，在長安。絡緯秋啼金井欄，微霜悽悽簟色寒。孤燈不明思欲絕，卷帷望月空長嘆，美人如花隔雲端。上有青冥之長天，下有淥水之波瀾。天長路遠魂飛苦，夢魂不到關山難。長相思，摧心肝。日色慾盡花含煙，月明欲素愁不眠。趙瑟初停鳳凰柱，蜀琴欲奏鴛鴦弦。此曲有意無人傳，願隨春風寄燕然。憶君迢迢隔青天，昔時橫波目，今作流淚泉。不信妾腸斷，歸來看取明鏡前。,思念詩，唐詩三百首
過汪氏別業其一,李白,遊山誰可遊，子明與浮丘。疊嶺礙河漢，連峰橫鬥牛。汪生面北阜，池館清且幽。我來感意氣，捶炰列珍羞。掃石待歸月，開池漲寒流。酒酣益爽氣，為樂不知秋。疇昔未識君，知君好賢才。隨山起館宇，鑿石營池臺。星火五月中，景風從南來。數枝石榴發，一丈荷花開。恨不當此時，相過醉金罍。我行值木落，月苦清猿哀。永夜達五更，吳歈送瓊杯。酒酣欲起舞，四座歌相催。日出遠海明，軒車且裴回。更游龍潭去，枕石拂莓苔。,
紫騮馬,李白,紫騮行且嘶，雙翻碧玉蹄。臨流不肯渡，似惜錦障泥。白雪關山遠，黃雲海戍迷。揮鞭萬里去，安得念春閨。,描寫馬
陪侍郎叔遊洞庭醉後三首,李白,今日竹林宴，我家賢侍郎。三杯容小阮，醉後發清狂。船上齊橈樂，湖心泛月歸。白鷗閒不去，爭拂酒筵飛。剗卻君山好，平鋪湘水流。巴陵無限酒，醉殺洞庭秋。,
贈從弟冽,李白,楚人不識鳳，重價求山雞。獻主昔雲是，今來方覺迷。自居漆園北，久別咸陽西。風飄落日去，節變流鶯啼。桃李寒未開，幽關豈來蹊。逢君發花萼，若與青雲齊。及此桑葉綠，春蠶起中閨。日出布穀鳴，田家擁鋤犁。顧餘乏尺土，東作誰相攜。傅說降霖雨，公輸造雲梯。羌戎事未息，君子悲塗泥。報國有長策，成功羞執圭。無由謁明主，杖策還蓬藜。他年爾相訪，知我在磻溪。,
送賀賓客歸越,李白,鏡湖流水漾清波，狂客歸舟逸興多。山陰道士如相見，應寫黃庭換白鵝。,友情詩
涇川送族弟□【金享】,李白,涇川三百里，若耶羞見之。錦石照碧山，兩邊白鷺鷥。佳境千萬曲，客行無歇時。上有琴高水，下有陵陽祠。仙人不見我，明月空相知。問我何事來，盧敖結幽期。蓬山振雄筆，繡服揮清詞。江湖發秀色，草木含榮滋。置酒送惠連，吾家稱白眉。愧無海嶠作，敢闕河梁詩。見爾復幾朝，俄然告將離。中流漾彩鷁，列岸叢金羈。嘆息蒼梧鳳，分棲瓊樹枝。清晨各飛去，飄落天南垂。望極落日盡，秋深暝猿悲。寄情與流水，但有長相思。,
登黃山凌□臺送族弟溧陽尉濟充泛舟赴華陰,李白,鸞乃鳳之族，翱翔紫雲霓。文章輝五色，雙在瓊樹棲。一朝各飛去，鳳與鸞俱啼。炎赫五月中，朱曦爍河堤。爾從泛舟役，使我心魂悽。秦地無碧草，南雲喧鼓鼙。君王減玉膳，早起思鳴雞。漕引救關輔，疲人免塗泥。宰相作霖雨，農夫得耕犁。靜者伏草間，群才滿金閨。空手無壯士，窮居使人低。送君登黃山，長嘯倚天梯。小舟若鳧雁，大舟若鯨鯢。開帆散長風，舒捲與雲齊。日入牛渚晦，蒼然夕煙迷。相思定何許，杳在洛陽西。,
酬崔五郎中,李白,朔雲橫高天，萬里起秋色。壯士心飛揚，落日空嘆息。長嘯出原野，凜然寒風生。幸遭聖明時，功業猶未成。奈何懷良圖，鬱悒獨愁坐。杖策尋英豪，立談乃知我。崔公生民秀，緬邈青雲姿。製作參造化，託諷含神祇。海嶽尚可傾，吐諾終不移。是時霜飆寒，逸興臨華池。起舞拂長劍，四座皆揚眉。因得窮歡情，贈我以新詩。又結汗漫期，九垓遠相待。舉身憩蓬壺，濯足弄滄海。從此凌倒景，一去無時還。朝遊明光宮，暮入閶闔關。但得長把袂，何必嵩丘山。,
春日陪楊江寧及諸官宴北湖感古作,李白,昔聞顏光祿，攀龍宴京湖。樓船入天鏡，帳殿開雲衢。君王歌大風，如樂豐沛都。延年獻佳作，邈與詩人俱。我來不及此，獨立鐘山孤。楊宰穆清風，芳聲騰海隅。英僚滿四座，粲若瓊林敷。鷁首弄倒景，蛾眉綴明珠。新弦採梨園，古舞嬌吳歈。曲度繞雲漢，聽者皆歡娛。雞棲何嘈嘈，沿月沸笙竽。古之帝宮苑，今乃人樵蘇。感此勸一觴，願君覆瓢壺。榮盛當作樂，無令後賢籲。,
郢門秋懷,李白,郢門一為客，巴月三成弦。朔風正搖落，行子愁歸旋。杳杳山外日，茫茫江上天。人迷洞庭水，雁度瀟湘煙。清曠諧宿好，緇磷及此年。百齡何盪漾，萬化相推遷。空謁蒼梧帝，徒尋溟海仙。已聞蓬海淺，豈見三桃圓。倚劍增浩嘆，捫襟還自憐。終當遊五湖，濯足滄浪泉。,描寫秋天，思鄉詩
於五松山贈南陵常贊府,李白,為草當作蘭，為木當作鬆。蘭秋香風遠，鬆寒不改容。鬆蘭相因依，蕭艾徒丰茸。雞與雞並食，鸞與鸞同枝。揀珠去沙礫，但有珠相隨。遠客投名賢，真堪寫懷抱。若惜方寸心，待誰可傾倒。虞卿棄趙相，便與魏齊行。海上五百人，同日死田橫。當時不好賢，豈傳千古名。願君同心人，於我少留情。寂寂還寂寂，出門迷所適。長鋏歸來乎，秋風思歸客。,
送溫處士歸黃山白鵝峰舊居,李白,黃山四千仞，三十二蓮峰。丹崖夾石柱，菡萏金芙蓉。伊昔升絕頂，下窺天目鬆。仙人煉玉處，羽化留餘蹤。亦聞溫伯雪，獨往今相逢。採秀辭五嶽，攀巖歷萬重。歸休白鵝嶺，渴飲丹砂井。鳳吹我時來，雲車爾當整。去去陵陽東，行行芳桂叢。回溪十六度，碧嶂盡晴空。他日還相訪，乘橋躡彩虹。,
答長安崔少府叔封遊終南翠微寺太宗皇帝金沙,李白,河伯見海若，傲然誇秋水。小物昧遠圖，寧知通方士。多君紫霄意，獨往蒼山裡。地古寒雲深，巖高長風起。初登翠微嶺，復憩金沙泉。踐苔朝霜滑，弄波夕月圓。飲彼石下流，結蘿宿溪煙。鼎湖夢淥水，龍駕空茫然。早行子午關，卻登山路遠。拂琴聽霜猿，滅燭乃星飯。人煙無明異，鳥道絕往返。攀崖倒青天，下視白日晚。既過石門隱，還唱石潭歌。涉雪搴紫芳，濯纓想清波。此人不可見，此地君自過。為餘謝風泉，其如幽意何。,
春陪商州裴使君遊石娥溪時欲東遊遂有此贈,李白,裴公有仙標，拔俗數千丈。澹盪滄洲雲，飄颻紫霞想。剖竹商洛間，政成心已閒。蕭條出世表，冥寂閉玄關。我來屬芳節，解榻時相悅。褰帷對雲峰，揚袂指鬆雪。暫出東城邊，遂遊西巖前。橫天聳翠壁，噴壑鳴紅泉。尋幽殊未歇，愛此春光發。溪傍饒名花，石上有好月。命駕歸去來，露華生翠苔。淹留惜將晚，復聽清猿哀。清猿斷人腸，遊子思故鄉。明發首東路，此歡焉可忘。,
結客少年場行,李白,紫燕黃金瞳，啾啾搖綠騣。平明相馳逐，結客洛門東。少年學劍術，凌轢白猿公。珠袍曳錦帶，匕首插吳鴻。由來萬夫勇，挾此生雄風。託交從劇孟，買醉入新豐。笑盡一杯酒，殺人都市中。羞道易水寒，從令日貫虹。燕丹事不立，虛沒秦帝宮。舞陽死灰人，安可與成功。,
送友人尋越中山水,李白,聞道稽山去，偏宜謝客才。千巖泉灑落，萬壑樹縈迴。東海橫秦望，西陵繞越臺。湖清霜鏡曉，濤白雪山來。八月枚乘筆，三吳張翰杯。此中多逸興，早晚向天臺。,山水詩
落日憶山中,李白,雨後煙景綠，晴天散餘霞。東風隨春歸，發我枝上花。花落時欲暮，見此令人嗟。願遊名山去，學道飛丹砂。,描寫春天，描寫風
送儲邕之武昌,李白,黃鶴西樓月，長江萬里情。春風三十度，空憶武昌城。送爾難為別，銜杯惜未傾。湖連張樂地，山逐泛舟行。諾為楚人重，詩傳謝脁清。滄浪吾有曲，寄入棹歌聲。第一百七十八卷,
酬張卿夜宿南陵見贈,李白,月出魯城東，明如天上雪。魯女驚莎雞，鳴機應秋節。當君相思夜，火落金風高。河漢掛戶牖，欲濟無輕舠。我昔辭林丘，雲龍忽相見。客星動太微，朝去洛陽殿。爾來得茂彥，七葉仕漢餘。身為下邳客，家有圯橋書。傅說未夢時，終當起巖野。萬古騎辰星，光輝照天下。與君各未遇，長策委蒿萊。寶刀隱玉匣，鏽澀空莓苔。遂令世上愚，輕我土與灰。一朝攀龍去，蛙黽安在哉。故山定有酒，與爾傾金罍。,
與南陵常贊府遊五松山山在南陵銅井西五里,李白,安石泛溟渤，獨嘯長風還。逸韻動海上，高情出人間。靈異可並跡，澹然與世閒。我來五松下，置酒窮躋攀。徵古絕遺老，因名五松山。五鬆何清幽，勝境美沃州。蕭颯鳴洞壑，終年風雨秋。響入百泉去，聽如三峽流。剪竹掃天花，且從傲吏遊。龍堂若可憩，吾欲歸精修。,
春日行,李白,深宮高樓入紫清，金作蛟龍盤繡楹。佳人當窗弄白日，弦將手語彈鳴箏。春風吹落君王耳，此曲乃是昇天行。因出天池泛蓬瀛，樓船蹙沓波浪驚。三千雙蛾獻歌笑，撾鍾考鼓宮殿傾，萬姓聚舞歌太平。我無為，人自寧。三十六帝欲相迎，仙人飄翩下雲輧。帝不去，留鎬京。安能為軒轅，獨往入窅冥。小臣拜獻南山壽，陛下萬古垂鴻名。,描寫春天
送魯郡劉長史遷弘農長史,李白,魯國一杯水，難容橫海鱗。仲尼且不敬，況乃尋常人。白玉換鬥粟，黃金買尺薪。閉門木葉下，始覺秋非春。聞君向西遷，地即鼎湖鄰。寶鏡匣蒼蘚，丹經埋素塵。軒後上天時，攀龍遺小臣。及此留惠愛，庶幾風化淳。魯縞如白煙，五縑不成束。臨行贈貧交，一尺重山嶽。相國齊晏子，贈行不及言。託陰當樹李，忘憂當樹萱。他日見張祿，綈袍懷舊恩。,
和盧侍御通塘曲,李白,君誇通塘好，通塘勝耶溪。通塘在何處，遠在尋陽西。青蘿嫋嫋掛煙樹，白鷳處處聚沙堤。石門中斷平湖出，百丈金潭照雲日。何處滄浪垂釣翁，鼓棹漁歌趣非一。相逢不相識，出沒繞通塘。浦邊清水明素足，別有浣沙吳女郎。行盡綠潭潭轉幽，疑是武陵春碧流。秦人雞犬桃花裡，將比通塘渠見羞。通塘不忍別，十去九遲迴。偶逢佳境心已醉，忽有一鳥從天來。月出青山送行子，四邊苦竹秋聲起。長吟白雪望星河，雙垂兩足揚素波。梁鴻德耀會稽日，寧知此中樂事多。第一百六十八卷,
早秋贈裴十七仲堪,李白,遠海動風色，吹愁落天涯。南星變大火，熱氣餘丹霞。光景不可回，六龍轉天車。荊人泣美玉，魯叟悲匏瓜。功業若夢裡，撫琴髮長嗟。裴生信英邁，屈起多才華。歷抵海岱豪，結交魯朱家。復攜兩少女，豔色驚荷葩。雙歌入青雲，但惜白日斜。窮溟出寶貝，大澤饒龍蛇。明主倘見收，煙霞路非賒。時命若不會，歸應煉丹砂。,讚美詩
學古思邊,李白,銜悲上隴首，腸斷不見君。流水若有情，幽哀從此分。蒼茫愁邊色，惆悵落日曛。山外接遠天，天際復有云。白雁從中來，飛鳴苦難聞。足系一書札，寄言難離群。離群心斷絕，十見花成雪。胡地無春暉，徵人行不歸。相思杳如夢，珠淚溼羅衣。,
陪族叔刑部侍郎曄及中書賈舍人至遊洞庭五首,李白,洞庭西望楚江分，水盡南天不見雲。日落長沙秋色遠，不知何處吊湘君。南湖秋水夜無煙，耐可乘流直上天。且就洞庭賒月色，將船買酒白雲邊。洛陽才子謫湘川，元禮同舟月下仙。記得長安還欲笑，不知何處是西天。洞庭湖西秋月輝，瀟湘江北早鴻飛。醉客滿船歌白苧，不知霜露入秋衣。帝子瀟湘去不還，空餘秋草洞庭間。淡掃明湖開玉鏡，丹青畫出是君山。,
贈王漢陽,李白,天落白玉棺，王喬辭葉縣。一去未千年，漢陽復相見。猶乘飛鳧舄，尚識仙人面。鬢髮何青青，童顏皎如練。吾曾弄海水，清淺嗟三變。果愜麻姑言，時光速流電。與君數杯酒，可以窮歡宴。白雲歸去來，何事坐交戰。,
贈從弟宣州長史昭,李白,淮南望江南，千里碧山對。我行倦過之，半落青天外。宗英佐雄郡，水陸相控帶。長川豁中流，千里瀉吳會。君心亦如此，包納無小大。搖筆起風霜，推誠結仁愛。訟庭垂桃李，賓館羅軒蓋。何意蒼梧雲，飄然忽相會。才將聖不偶，命與時俱背。獨立山海間，空老聖明代。知音不易得，撫劍增感慨。當結九萬期，中途莫先退。,
秋登巴陵望洞庭,李白,清晨登巴陵，周覽無不極。明湖映天光，徹底見秋色。秋色何蒼然，際海俱澄鮮。山青滅遠樹，水綠無寒煙。來帆出江中，去鳥向日邊。風清長沙浦，山空雲夢田。瞻光惜頹發，閱水悲徂年。北渚既盪漾，東流自潺湲。郢人唱白雪，越女歌採蓮。聽此更腸斷，憑崖淚如泉。,
王右軍,李白,右軍本清真，瀟灑出風塵。山陰過羽客，愛此好鵝賓。掃素寫道經，筆精妙入神。書罷籠鵝去，何曾別主人。,
箜篌謠,李白,攀天莫登龍，走山莫騎虎。貴賤結交心不移，唯有嚴陵及光武。周公稱大聖，管蔡寧相容。漢謠一斗粟，不與淮南舂。兄弟尚路人，吾心安所從。他人方寸間，山海幾千重。輕言託朋友，對面九疑峰。開花必早落，桃李不如鬆。管鮑久已死，何人繼其蹤。,友情詩，哲理詩
留別於十一兄逖裴十三遊塞垣,李白,太公渭川水，李斯上蔡門。釣周獵秦安黎元，小魚鵕兔何足言。天張雲卷有時節，吾徒莫嘆羝觸藩。於公白首大梁野，使人悵望何可論。既知朱亥為壯士，且願束心秋毫裡。秦趙虎爭血中原，當去抱關救公子。裴生覽千古，龍鸞炳文章。悲吟雨雪動林木，放書輟劍思高堂。勸爾一杯酒，拂爾裘上霜。爾為我楚舞，吾為爾楚歌。且探虎穴向沙漠，鳴鞭走馬凌黃河。恥作易水別，臨岐淚滂沱。,
留別廣陵諸公（一作留別邯鄲故人）,李白,憶昔作少年，結交趙與燕。金羈絡駿馬，錦帶橫龍泉。寸心無疑事，所向非徒然。晚節覺此疏，獵精草太玄。空名束壯士，薄俗棄高賢。中回聖明顧，揮翰凌雲煙。騎虎不敢下，攀龍忽墮天。還家守清真，孤潔勵秋蟬。煉丹費火石，採藥窮山川。臥海不關人，租稅遼東田。乘興忽復起，棹歌溪中船。臨醉謝葛強，山公欲倒鞭。狂歌自此別，垂釣滄浪前。,
日出東南隅行,李白,秦樓出佳麗，正值朝日光。陌頭能駐馬，花處復添香。,
少年行其三,李白,君不見淮南少年遊俠客，白日球獵夜擁擲。呼盧百萬終不惜，報仇千里如咫尺。少年遊俠好經過，渾身裝束皆綺羅。蕙蘭相隨喧妓女，風光去處滿笙歌。驕矜自言不可有，俠士堂中養來久。好鞍好馬乞與人，十千五千旋沽酒。赤心用盡為知己，黃金不惜栽桃李。桃李栽來幾度春，一回花落一回新。府縣盡為門下客，王侯皆是平交人。男兒百年且樂命，何須徇書受貧病。男兒百年且榮身，何須徇節甘風塵。衣冠半是征戰士，窮儒浪作林泉民。遮莫枝根長百丈，不如當代多還往。遮莫姻親連帝城，不如當身自簪纓。看取富貴眼前者，何用悠悠身後名。,
西嶽雲臺歌送丹丘子,李白,西嶽崢嶸何壯哉，黃河如絲天際來。黃河萬里觸山動，盤渦轂轉秦地雷。榮光休氣紛五彩，千年一清聖人在。巨靈咆哮擘兩山，洪波噴箭射東海。三峰卻立如欲摧，翠崖丹谷高掌開。白帝金精運元氣，石作蓮花雲作臺。雲臺閣道連窈冥，中有不死丹丘生。明星玉女備灑掃，麻姑搔背指爪輕。我皇手把天地戶，丹丘談天與天語。九重出入生光輝，東來蓬萊復西歸。玉漿倘惠故人飲，騎二茅龍上天飛。,山水詩
上清寶鼎詩（前見《東觀餘論》，後見《王直,李白,我居清空表，君處紅埃中。仙人持玉尺，廢君多少才。玉尺不可盡，君才無時休。咽服十二環，奄有仙人房。暮騎紫麟去，海氣侵肌涼。贈我累累珠，靡靡明月光。,
潯陽送弟昌峒鄱陽司馬作,李白,桑落洲渚連，滄江無雲煙。尋陽非剡水，忽見子猷船。飄然欲相近，來遲杳若仙。人乘海上月，帆落湖中天。一睹無二諾，朝歡更勝昨。爾則吾惠連，吾非爾康樂。朱紱白銀章，上官佐鄱陽。鬆門拂中道，石鏡回清光。搖扇及於越，水亭風氣涼。與爾期此亭，期在秋月滿。時過或未來，兩鄉心已斷。吳山對楚岸，彭蠡當中州。相思定如此，有窮盡年愁。,
遊溧陽北湖亭望瓦屋山懷古贈同旅,李白,朝登北湖亭，遙望瓦屋山。天清白露下，始覺秋風還。遊子託主人，仰觀眉睫間。目色送飛鴻，邈然不可攀。長吁相勸勉，何事來吳關。聞有貞義女，振窮溧水灣。清光了在眼，白日如披顏。高墳五六墩，崒兀棲猛虎。遺蹟翳九泉，芳名動千古。子胥昔乞食，此女傾壺漿。運開展宿憤，入楚鞭平王。凜冽天地間，聞名若懷霜。壯夫或未達，十步九太行。與君拂衣去，萬里同翱翔。,讚美詩
淮南臥病書懷寄蜀中趙徵君蕤,李白,吳會一浮雲，飄如遠行客。功業莫從就，歲光屢奔迫。良圖俄棄捐，衰疾乃綿劇。古琴藏虛匣，長劍掛空壁。楚冠懷鍾儀，越吟比莊舄。國門遙天外，鄉路遠山隔。朝憶相如臺，夜夢子云宅。旅情初結緝，秋氣方寂歷。風入松下清，露出草間白。故人不可見，幽夢誰與適。寄書西飛鴻，贈爾慰離析。,
古風其三十九,李白,登高望四海。天地何漫漫。霜被群物秋。風飄大荒寒。榮華東流水。萬事皆波瀾。白日掩徂輝。浮雲無定端。梧桐巢燕雀。枳棘棲鴛鸞。且復歸去來。劍歌行路難。,
淮陰書懷寄王宗成（一作王宗城）,李白,沙墩至樑苑，二十五長亭。大舶夾雙櫓，中流鵝鸛鳴。雲天掃空碧，川嶽涵餘清。飛鳧從西來，適與佳興並。眷言王喬鳥，婉孌故人情。復此親懿會，而增交道榮。沿洄且不定，飄忽悵徂徵。暝投淮陰宿，欣得漂母迎。斗酒烹黃雞，一餐感素誠。予為楚壯士，不是魯諸生。有德必報之，千金恥為輕。緬書羈孤意，遠寄棹歌聲。,
結襪子,李白,燕南壯士吳門豪，築中置鉛魚隱刀。感君恩重許君命，太山一擲輕鴻毛。,
商山四皓,李白,白髮四老人，昂藏南山側。偃臥鬆雪間，冥翳不可識。雲窗拂青靄，石壁橫翠色。龍虎方戰爭，於焉自休息。秦人失金鏡，漢祖升紫極。陰虹濁太陽，前星遂淪匿。一行佐明聖，倏起生羽翼。功成身不居，舒捲在胸臆。窅冥合元化，茫昧信難測。飛聲塞天衢，萬古仰遺則。,
紀南陵題五松山（一作南陵五松山感時贈別,李白,聖達有去就，潛光愚其德。魚與龍同池，龍去魚不測。當時版築輩，豈知傅說情。一朝和殷羹，光氣為列星。伊尹生空桑，捐庖佐皇極。桐宮放太甲，攝政無愧色。三年帝道明，委質終輔翼。曠哉至人心，萬古可為則。時命或大繆，仲尼將奈何。鸞鳳忽覆巢，麒麟不來過。龜山蔽魯國，有斧且無柯。歸來歸去來，宵濟越洪波。,
夜坐吟,李白,踏踏馬頭誰見過，眼看北斗直天河。西風羅幕生翠波，鉛華笑妾顰青蛾。為君起唱長相思。簾外嚴霜皆倒飛，明星爛爛東方陲。紅霞稍出東南涯，陸郎去矣乘斑騅。,
來日大難,李白,來日一身，攜糧負薪。道長食盡，苦口焦脣。今日醉飽，樂過千春。仙人相存，誘我遠學。海陵三山，陸憩五嶽。乘龍天飛，目瞻兩角。授以神藥，金丹滿握。蟪蛄蒙恩。深愧短促。思填東海，強銜一木。道重天地，軒師廣成。蟬翼九五，以求長生。下士大笑，如蒼蠅聲。,
夜坐吟,李白,冬夜夜寒覺夜長，沉吟久坐坐北堂。冰合井泉月入閨，金缸青凝照悲啼。金缸滅，啼轉多。掩妾淚，聽君歌。歌有聲，妾有情。情聲合，兩無違。一語不入意，從君萬曲樑塵飛。,
送楊少府赴選,李白,大國置衡鏡，準平天地心。群賢無邪人，朗鑑窮情深。吾君詠南風，袞冕彈鳴琴。時泰多美士，京國會纓簪。山苗落澗底，幽鬆出高岑。夫子有盛才，主司得球琳。流水非鄭曲，前行遇知音。衣工剪綺繡，一誤傷千金。何惜刀尺餘，不裁寒女衾。我非彈冠者，感別但開襟。空谷無白駒，賢人豈悲吟。大道安棄物，時來或招尋。爾見山吏部，當應無陸沉。,
贈裴十四,李白,朝見裴叔則，朗如行玉山，黃河落天走東海，萬里寫入胸懷間。身騎白黿不敢度，金高南山買君顧。裴回六合無相知，飄若浮雲且西去。,
贈嵩山焦鍊師,李白,二室凌青天，三花含紫煙。中有蓬海客，宛疑麻姑仙。道在喧莫染，跡高想已綿。時餐金鵝蕊，屢讀青苔篇。八極恣遊憩，九垓長周旋。下瓢酌潁水，舞鶴來伊川。還歸空山上，獨拂秋霞眠。蘿月掛朝鏡，松風鳴夜弦。潛光隱嵩嶽，煉魄棲雲幄。霓裳何飄颻，鳳吹轉綿邈。願同西王母，下顧東方朔。紫書倘可傳，銘骨誓相學。,
與周剛清溪玉鏡潭宴別潭在秋浦桃胡陂下,李白,康樂上官去，永嘉遊石門。江亭有孤嶼，千載跡猶存。我來遊秋浦，三入桃陂源。千峰照積雪，萬壑盡啼猿。興與謝公合，文因周子論。掃崖去落葉，席月開清樽。溪當大樓南，溪水正南奔。回作玉鏡潭，澄明洗心魂。此中得佳境，可以絕囂喧。清夜方歸來，酣歌出平原。別後經此地，為餘謝蘭蓀。,
古風其七,李白,五鶴西北來。飛飛凌太清。仙人綠雲上。自道安期名。兩兩白玉童。雙吹紫鸞笙。去影忽不見。迴風送天聲。我欲一問之。飄然若流星。願餐金光草。壽與天齊傾。(此詩另有一作客有鶴上仙。飛飛凌太清。揚言碧雲裡。自道安期名。兩兩白玉童。雙吹紫鸞笙。飄然下倒影。倏忽無留形。遺我金光草。服之四體輕。將隨赤松去。對博坐蓬瀛。）,
登高丘而望遠,李白,登高丘，望遠海。六鰲骨已霜，三山流安在。扶桑半摧折，白日沈光彩。銀臺金闕如夢中，秦皇漢武空相待。精衛費木石，黿鼉無所憑。君不見驪山茂陵盡灰滅，牧羊之子來攀登。盜賊劫寶玉，精靈竟何能。窮兵黷武今如此，鼎湖飛龍安可乘。,
白紵辭其三,李白,吳刀剪綵縫舞衣。明妝麗服奪春暉。揚眉轉袖若雪飛。傾城獨立世所稀。激楚結風醉忘歸。高堂月落燭已微。玉釵掛纓君莫違。,
門有車馬客行,李白,門有車馬賓，金鞍曜朱輪。謂從丹霄落，乃是故鄉親。呼兒掃中堂，坐客論悲辛。對酒兩不飲，停觴淚盈巾。嘆我萬里遊，飄飄三十春。空談帝王略，紫綬不掛身。雄劍藏玉匣，陰符生素塵。廓落無所合，流離湘水濱。借問宗黨間，多為泉下人。生苦百戰役，死託萬鬼鄰。北風揚胡沙，埋翳周與秦。大運且如此，蒼穹寧匪仁。惻愴竟何道，存亡任大鈞。,
潁陽別元丹丘之淮陽,李白,吾將元夫子，異姓為天倫。本無軒裳契，素以煙霞親。嘗恨迫世網，銘意俱未伸。松柏雖寒苦，羞逐桃李春。悠悠市朝間，玉顏日緇磷。所失重山嶽，所得輕埃塵。精魄漸蕪穢，衰老相憑因。我有錦囊訣，可以持君身。當餐黃金藥，去為紫陽賓。萬事難並立，百年猶崇晨。別爾東南去，悠悠多悲辛。前志庶不易，遠途期所遵。已矣歸去來，白雲飛天津。,
豳歌行上新平長史兄粲,李白,豳谷稍稍振庭柯，涇水浩浩揚湍波。哀鴻酸嘶暮聲急，愁雲蒼慘寒氣多。憶昨去家此為客，荷花初紅柳條碧。中宵出飲三百杯，明朝歸揖二千石。寧知流寓變光輝，胡霜蕭颯繞客衣。寒灰寂寞憑誰暖，落葉飄揚何處歸。吾兄行樂窮曛旭，滿堂有美顏如玉。趙女長歌入彩雲，燕姬醉舞嬌紅燭。狐裘獸炭酌流霞，壯士悲吟寧見嗟。前榮後枯相翻覆，何惜餘光及棣華。,
登高丘而望遠,李白,登高丘而望遠海，六鰲骨已霜，三山流安在？扶桑半摧折，白日沉光彩。銀臺金闕如夢中，秦皇漢武空相待。精衛費木石，黿鼉無所憑。君不見驪山茂陵盡灰滅，牧羊之子來攀登。盜賊劫寶玉，精靈竟何能。窮兵黷武今如此，鼎湖飛龍安可乘？,
代寄情楚詞體,李白,君不來兮，徒蓄怨積思而孤吟。雲陽一去已遠，隔巫山綠水之沉沉。留餘香兮染繡被，夜欲寢兮愁人心。朝馳餘馬於青樓，怳若空而夷猶。浮雲深兮不得語，卻惆悵而懷憂。使青鳥兮銜書，恨獨宿兮傷離居。何無情而雨絕，夢雖往而交疏。橫流涕而長嗟，折芳洲之瑤華。送飛鳥以極目，怨夕陽之西斜。願為連根同死之秋草，不作飛空之落花。,
尋魯城北範居士失道落蒼耳中見範置酒摘蒼耳,李白,雁度秋色遠，日靜無雲時。客心不自得，浩漫將何之。忽憶範野人，閒園養幽姿。茫然起逸興，但恐行來遲。城壕失往路，馬首迷荒陂。不惜翠雲裘，遂為蒼耳欺。入門且一笑，把臂君為誰。酒客愛秋蔬，山盤薦霜梨。他筵不下箸，此席忘朝飢。酸棗垂北郭，寒瓜蔓東籬。還傾四五酌，自詠猛虎詞。近作十日歡，遠為千載期。風流自簸盪，謔浪偏相宜。酣來上馬去，卻笑高陽池。,友情詩，豪放詩
詠苧蘿山,李白,西施越溪女，出自苧蘿山。秀色掩今古，荷花羞玉顏。浣紗弄碧水，自與清波閒。皓齒信難開，沉吟碧雲間。勾踐徵絕豔，揚蛾入吳關。提攜館娃宮，杳渺詎可攀。一破夫差國，千秋竟不還。,愛情詩，懷古詩
古風其十四,李白,胡關饒風沙。蕭索竟終古。木落秋草黃。登高望戎虜。荒城空大漠。邊邑無遺堵。白骨橫千霜。嵯峨蔽榛莽。借問誰凌虐。天驕毒威武。赫怒我聖皇。勞師事鼙鼓。陽和變殺氣。發卒騷中土。三十六萬人。哀哀淚如雨。且悲就行役。安得營農圃。不見征戍兒。豈知關山苦。李牧今不在。邊人飼豺虎。,
鸚鵡洲,李白,鸚鵡來過吳江水，江上洲傳鸚鵡名。鸚鵡西飛隴山去，芳洲之樹何青青。煙開蘭葉香風暖，岸夾桃花錦浪生。遷客此時徒極目，長洲孤月向誰明。,
尋高鳳石門山中元丹丘,李白,尋幽無前期，乘興不覺遠。蒼崖渺難涉，白日忽欲晚。未窮三四山，已歷千萬轉。寂寂聞猿愁，行行見雲收。高鬆來好月，空谷宜清秋。溪深古雪在，石斷寒泉流。峰巒秀中天，登眺不可盡。丹丘遙相呼，顧我忽而哂。遂造窮谷間，始知靜者閒。留歡達永夜，清曉方言還。,
望鸚鵡洲懷禰衡,李白,魏帝營八極，蟻觀一禰衡。黃祖斗筲人，殺之受惡名。吳江賦鸚鵡，落筆超群英。鏘鏘振金玉，句句欲飛鳴。鷙鶚啄孤鳳，千春傷我情。五嶽起方寸，隱然詎可平。才高竟何施，寡識冒天刑。至今芳洲上，蘭蕙不忍生。,
獨酌,李白,春草如有意，羅生玉堂陰。東風吹愁來，白髮坐相侵。獨酌勸孤影，閒歌面芳林。長鬆爾何知，蕭瑟為誰吟。手舞石上月，膝橫花間琴。過此一壺外，悠悠非我心。,
竄夜郎於烏江留別宗十六【王景】,李白,君家全盛日，臺鼎何陸離。斬鰲翼媧皇，煉石補天維。一回日月顧，三入鳳凰池。失勢青門傍，種瓜復幾時。猶會眾賓客，三千光路歧。皇恩雪憤懣，松柏含榮滋。我非東床人，令姊忝齊眉。浪跡未出世，空名動京師。適遭雲羅解，翻謫夜郎悲。拙妻莫邪劍，及此二龍隨。慚君湍波苦，千里遠從之。白帝曉猿斷，黃牛過客遲。遙瞻明月峽，西去益相思。,
秋夜獨坐懷故山,李白,小隱慕安石，遠遊學屈平。天書訪江海，雲臥起鹹京。入侍瑤池宴，出陪玉輦行。誇胡新賦作，諫獵短書成。但奉紫霄顧，非邀青史名。莊周空說劍，墨翟恥論兵。拙薄遂疏絕，歸閒事耦耕。顧無蒼生望，空愛紫芝榮。寥落暝霞色，微茫舊壑情。秋山綠蘿月，今夕為誰明。,
憶東山二首,李白,不向東山久，薔薇幾度花。白雲還自散，明月落誰家。我今攜謝妓，長嘯絕人群。欲報東山客，開關掃白雲。,
春日醉起言志,李白,處世若大夢，胡為勞其生。所以終日醉，頹然臥前楹。覺來盼庭前，一鳥花間鳴。借問此何時，春風語流鶯。感之慾嘆息，對酒還自傾。浩歌待明月，曲盡已忘情。,
萬憤詞投魏郎中,李白,海水渤潏，人罹鯨鯢。蓊胡沙而四塞，始滔天於燕齊。何六龍之浩蕩，遷白日於秦西。九土星分，嗷嗷棲棲。南冠君子，呼天而啼。戀高堂而掩泣，淚血地而成泥。獄戶春而不草，獨幽怨而沉迷。兄九江兮弟三峽，悲羽化之難齊。穆陵關北愁愛子，豫章天南隔老妻。一門骨肉散百草，遇難不復相提攜。樹榛拔桂，囚鸞寵雞。舜昔授禹，伯成耕犁。德自此衰，吾將安棲。好我者恤我，不好我者何忍臨危而相擠。子胥鴟夷，彭越醢醯。自古豪烈，胡為此繄。蒼蒼之天，高乎視低。如其聽卑，脫我牢狴。儻辨美玉，君收白珪。,
嘲魯儒,李白,魯叟談五經，白髮死章句。問以經濟策，茫如墜煙霧。足著遠遊履，首戴方山巾。緩步從直道，未行先起塵。秦家丞相府，不重褒衣人。君非叔孫通，與我本殊倫。時事且未達，歸耕汶水濱。,諷刺詩
送趙判官赴黔府中丞叔幕,李白,廓落青雲心，交結黃金盡。富貴翻相忘，令人忽自哂。蹭蹬鬢毛斑，盛時難再還。巨源咄石生，何事馬蹄間。綠蘿長不厭，卻欲還東山。君為魯曾子，拜揖高堂裡。叔繼趙平原，偏承明主恩。風霜推獨坐，旌節鎮雄藩。虎士秉金鉞，蛾眉開玉樽。才高幕下去，義重林中言。水宿五溪月，霜啼三峽猿。東風春草綠，江上候歸軒。,
長信宮,李白,月皎昭陽殿，霜清長信宮。天行乘玉輦，飛燕與君同。更有留情處，承恩樂未窮。誰憐團扇妾，獨坐怨秋風。,
古風其三,李白,秦王掃六合。虎視何雄哉。揮劍決浮雲。諸侯盡西來。明斷自天啟。大略駕群才。收兵鑄金人。函谷正東開。銘功會稽嶺。騁望琅琊臺。刑徒七十萬。起土驪山隈。尚採不死藥。茫然使心哀。連弩射海魚。長鯨正崔嵬。額鼻象五嶽。揚波噴雲雷。鬈鬣蔽青天。何由睹蓬萊。徐市載秦女。樓船幾時回。但見三泉下。金棺葬寒灰。,
安陸白兆山桃花巖寄劉侍御綰(一作春歸桃,李白,雲臥三十年，好閒復愛仙。蓬壺雖冥絕，鸞鶴心悠然。歸來桃花巖，得憩雲窗眠。對嶺人共語，飲潭猿相連。時升翠微上，邈若羅浮巔。兩岑抱東壑，一嶂橫西天。樹雜日易隱，崖傾月難圓。芳草換野色，飛蘿搖春煙。入遠構石室，選幽開上田。獨此林下意，杳無區中緣。永辭霜臺客，千載方來旋。,
古風其四十七,李白,桃花開東園。含笑誇白日。偶蒙東風榮。生此豔陽質。豈無佳人色。但恐花不實。宛轉龍火飛。零落早相失。詎知南山鬆。獨立自蕭瑟。,
飛龍引,李白,黃帝鑄鼎於荊山，煉丹砂。丹砂成黃金，騎龍飛上太清家。雲愁海思令人嗟，宮中彩女顏如花。飄然揮手凌紫霞，從風縱體登鸞車。登鸞車，侍軒轅，遨遊青天中，其樂不可言。鼎湖流水清且閒，軒轅去時有弓劍，古人傳道留其間。後宮嬋娟多花顏，乘鸞飛煙亦不還，騎龍攀天造天關。造天關，聞天語，長雲河車載玉女。載玉女，過紫皇，紫皇乃賜白兔所搗之藥方，後天而老凋三光。下視瑤池見王母，蛾眉蕭颯如秋霜。,
遊敬亭寄崔侍御（一本作登古城望府中奉寄,李白,我家敬亭下，輒繼謝公作。相去數百年，風期宛如昨。登高素秋月，下望青山郭。俯視鴛鷺群，飲啄自鳴躍。夫子雖蹭蹬，瑤臺雪中鶴。獨立窺浮雲，其心在寥廓。時來顧我笑，一飯葵與藿。世路如秋風，相逢盡蕭索。腰間玉具劍，意許無遺諾。壯士不可輕，相期在雲閣。,
魏郡別蘇明府因北遊,李白,魏都接燕趙，美女誇芙蓉。淇水流碧玉，舟車日奔衝。青樓夾兩岸，萬室喧歌鐘。天下稱豪貴，遊此每相逢。洛陽蘇季子，劍戟森詞鋒。六印雖未佩，軒車若飛龍。黃金數百鎰，白璧有幾雙。散盡空掉臂，高歌賦還邛。落魄乃如此，何人不相從。遠別隔兩河，雲山杳千重。何時更杯酒，再得論心胸。,友情詩
對雪奉餞任城六父秩滿歸京,李白,龍虎謝鞭策，鵷鸞不司晨。君看海上鶴，何似籠中鶉。獨用天地心，浮雲乃吾身。雖將簪組狎，若與煙霞親。季父有英風，白眉超常倫。一官即夢寐，脫屣歸西秦。竇公敞華筵，墨客盡來臻。燕歌落胡雁，郢曲回陽春。征馬百度嘶，遊車動行塵。躊躇未忍去，戀此四座人。餞離駐高駕，惜別空殷勤。何時竹林下，更與步兵鄰。,友情詩
贈新平少年,李白,韓信在淮陰，少年相欺凌。屈體若無骨，壯心有所憑。一遭龍顏君，嘯吒從此興。千金答漂母，萬古共嗟稱。而我竟何為，寒苦坐相仍。長風入短袂，兩手如懷冰。故友不相恤，新交寧見矜。摧殘檻中虎，羈紲韝上鷹。何時騰風雲，搏擊申所能。,
游水西簡鄭明府,李白,天宮水西寺，雲錦照東郭。清湍鳴回溪，綠水繞飛閣。涼風日瀟灑，幽客時憩泊。五月思貂裘，謂言秋霜落。石蘿引古蔓，岸筍開新籜。吟玩空復情，相思爾佳作。鄭公詩人秀，逸韻巨集寥廓。何當一來遊，愜我雪山諾。,
古風其四,李白,鳳飛九千仞。五章備彩珍。銜書且虛歸。空入周與秦。橫絕歷四海。所居未得鄰。吾營紫河車。千載落風塵。藥物祕海嶽。採鉛青溪濱。時登大樓山。舉首望仙真。羽駕滅去影。飈車絕回輪。尚恐丹液遲。志願不及申。徒霜鏡中發。羞彼鶴上人。桃李何處開。此花非我春。唯應清都境。長與韓眾親。,
古風其三十六,李白,抱玉入楚國。見疑古所聞。良寶終見棄。徒勞三獻君。直木忌先伐。芳蘭哀自焚。盈滿天所損。沉冥道為群。東海泛碧水。（泛一作沉）西關乘紫雲。魯連及柱史。可以躡清芬。,
古風其四十六,李白,一百四十年。國容何赫然。隱隱五鳳樓。峨峨橫三川。王侯象星月。賓客如雲煙。鬥雞金宮裡。蹴鞠瑤臺邊。舉動搖白日。指揮回青天。當塗何翕忽。失路長棄捐。獨有揚執戟。閉關草太玄。,
山人勸酒,李白,蒼蒼雲鬆，落落綺皓。春風爾來為阿誰，蝴蝶忽然滿芳草。秀眉霜雪顏桃花，骨青髓綠長美好。稱是秦時避世人，勸酒相歡不知老。各守麋鹿志，恥隨龍虎爭。欻起佐太子，漢王乃復驚。顧謂戚夫人，彼翁羽翼成。歸來商山下，泛若雲無情。舉觴酹巢由，洗耳何獨清。浩歌望嵩嶽，意氣還相傾。,
將遊衡嶽過漢陽雙鬆亭留別族弟浮屠談皓,李白,秦欺趙氏璧，卻入邯鄲宮。本是楚家玉，還來荊山中。丹彩瀉滄溟，精輝凌白虹。青蠅一相點，流落此時同。卓絕道門秀，談玄乃支公。延蘿結幽居，剪竹繞芳叢。涼花拂戶牖，天籟鳴虛空。憶我初來時，蒲萄開景風。今茲大火落，秋葉黃梧桐。水色夢沅湘，長沙去何窮。寄書訪衡嶠，但與南飛鴻。,
南都行,李白,南都信佳麗，武闕橫西關。白水真人居，萬商羅鄽闤。高樓對紫陌，甲第連青山。此地多英豪，邈然不可攀。陶朱與五羖，名播天壤間。麗華秀玉色，漢女嬌朱顏。清歌遏流雲，豔舞有餘閒。遨遊盛宛洛，冠蓋隨風還。走馬紅陽城，呼鷹白河灣。誰識臥龍客，長吟愁鬢斑。,
荊州賊平臨洞庭言懷作,李白,修蛇橫洞庭，吞象臨江島。積骨成巴陵，遺言聞楚老。水窮三苗國，地窄三湘道。歲晏天崢嶸，時危人枯槁。思歸陰喪亂，去國傷懷抱。郢路方丘墟，章華亦傾倒。風悲猿嘯苦，木落鴻飛早。日隱西赤沙，月明東城草。關河望已絕，氛霧行當掃。長叫天可聞，吾將問蒼昊。,
同族弟金城尉叔卿燭照山水壁畫歌,李白,高堂粉壁圖蓬瀛，燭前一見滄洲清。洪波洶湧山崢嶸，皎若丹丘隔海望赤城。光中乍喜嵐氣滅，謂逢山陰晴後雪。回溪碧流寂無喧，又如秦人月下窺花源。瞭然不覺清心魂，只將疊嶂鳴秋猿。與君對此歡未歇，放歌行吟達明發。卻顧海客揚雲帆，便欲因之向溟渤。,
上清寶鼎詩,李白,朝披夢澤雲，笠釣青茫茫。尋絲得雙鯉，中有三元章。篆字若丹蛇，逸勢如飛翔。歸來問天老，奧義不可量。金刀割青素，靈文爛煌煌。咽服十二環，奄見仙人房。暮跨紫鱗去，海氣侵肌涼。龍子善變化，化作梅花妝。贈我累累珠，靡靡明月光。勸我穿絳縷，系作裙間襠。挹子以攜去，談笑聞遺香。,
上清寶鼎詩,李白,人生燭上花，光滅巧妍盡。春風繞樹頭，日與化工進。只知雨露貪，不聞零落盡。我昔飛骨時，慘見當塗墳。青松靄朝霞，縹緲山丁村。既死明月魄，無復玻璃魂。念此一脫灑，長嘯祭崑崙。醉著鸞皇衣，星斗俯可捫。,
贈範金卿其一,李白,君子枉清盼，不知東走迷。離家來幾月，絡緯鳴中閨。桃李君不言，攀花願成蹊。那能吐芳信，惠好相招攜。我有結綠珍，久藏濁水泥。時人棄此物，乃與燕珉齊。摭拭欲贈之，申眉路無梯。遼東慚白豕，楚客羞山雞。徒有獻芹心，終流泣玉啼。只應自索漠，留舌示山妻。,
讀諸葛武侯傳書懷贈長安崔少府叔封昆季,李白,漢道昔雲季，群雄方戰爭。霸圖各未立，割據資豪英。赤伏起頹運，臥龍得孔明。當其南陽時，隴畝躬自耕。魚水三顧合，風雲四海生。武侯立岷蜀，壯志吞鹹京。何人先見許，但有崔州平。餘亦草間人，頗懷拯物情。晚途值子玉，華髮同衰榮。託意在經濟，結交為弟兄。毋令管與鮑，千載獨知名。,
酬坊州王司馬與閻正字對雪見贈,李白,遊子東南來，自宛適京國。飄然無心雲，倏忽復西北。訪戴昔未偶，尋嵇此相得。愁顏發新歡，終宴敘前識。閻公漢庭舊，沈鬱富才力。價重銅龍樓，聲高重門側。寧期此相遇，華館陪遊息。積雪明遠峰，寒城鎖春色。主人蒼生望，假我青雲翼。風水如見資，投竿佐皇極。,
酬裴侍御對雨感時見贈,李白,雨色秋來寒，風嚴清江爽。孤高繡衣人，瀟灑青霞賞。平生多感激，忠義非外獎。禍連積怨生，事及徂川往。楚邦有壯士，鄢郢翻掃蕩。申包哭秦庭，泣血將安仰。鞭屍辱已及，堂上羅宿莽。頗似今之人，蟊賊陷忠讜。渺然一水隔，何由稅歸鞅。日夕聽猿怨，懷賢盈楚想。,描寫秋天，描寫雨，描寫風
醉後贈從甥高鎮,李白,馬上相逢揖馬鞭，客中相見客中憐。欲邀擊築悲歌飲，正值傾家無酒錢。江東風光不借人，枉殺落花空自春。黃金逐手快意盡，昨日破產今朝貧。丈夫何事空嘯傲，不如燒卻頭上巾。君為進士不得進，我被秋霜生旅鬢。時清不及英豪人，三尺童兒重廉藺。匣中盤劍裝魚昔魚，閒在腰間未用渠。且將換酒與君醉，醉歸託宿吳專諸。,
望廬山瀑布其一,李白,西登香爐峰，南見瀑布水。掛流三百丈，噴壑數十里。欻如飛電來，隱若白虹起。初驚河漢落，半灑雲天裡。仰觀勢轉雄，壯哉造化功。海風吹不斷，江月照還空。空中亂潈射，左右洗青壁。飛珠散輕霞，流沫沸穹石。而我樂名山，對之心益閒。無論漱瓊液，還得洗塵顏。且諧宿所好，永願辭人間。,
安州應城玉女湯作,李白,神女歿幽境，湯池流大川。陰陽結炎炭，造化開靈泉。地底爍朱火，沙旁歊素煙。沸珠躍明月，皎鏡涵空天。氣浮蘭芳滿，色漲桃花然。精覽萬殊入，潛行七澤連。愈疾功莫尚，變盈道乃全。濯纓掬清泚，晞髮弄潺湲。散下楚王國，分澆宋玉田。可以奉巡幸，奈何隔窮偏。獨隨朝宗水，赴海輸微涓。,
江夏寄漢陽輔錄事,李白,誰道此水廣，狹如一匹練。江夏黃鶴樓，青山漢陽縣。大語猶可聞，故人難可見。君草陳琳檄，我書魯連箭。報國有壯心，龍顏不回眷。西飛精衛鳥，東海何由填。鼓角徒悲鳴，樓船習征戰。抽劍步霜月，夜行空庭遍。長呼結浮雲，埋沒顧榮扇。他日觀軍容，投壺接高宴。,
雉朝飛,李白,麥隴青青三月時，白雉朝飛挾兩雌。錦衣繡翼何離褷，犢牧採薪感之悲。春天和，白日暖。啄食飲泉勇氣滿，爭雄鬥死繡頸斷。雉子班奏急管絃，傾心酒美盡玉碗。枯楊枯楊爾生稊，我獨七十而孤棲。彈弦寫恨意不盡，瞑目歸黃泥。,愛情詩，孤獨
留別西河劉少府,李白,秋髮已種種，所為竟無成。閒傾魯壺酒，笑對劉公榮。謂我是方朔，人間落歲星。白衣千萬乘，何事去天庭。君亦不得意，高歌羨鴻冥。世人若醯雞，安可識梅生。雖為刀筆吏，緬懷在赤城。餘亦如流萍，隨波樂休明。自有兩少妾，雙騎駿馬行。東山春酒綠，歸隱謝浮名。,
野田黃雀行,李白,遊莫逐炎洲翠，棲莫近吳宮燕。吳宮火起焚巢窠，炎洲逐翠遭網羅。蕭條兩翅蓬蒿下，縱有鷹鸇奈若何。,
效古其一,李白,朝入天苑中，謁帝蓬萊宮。青山映輦道，碧樹搖蒼空。謬題金閨籍，得與銀臺通。待詔奉明主，抽毫頌清風。歸時落日晚，躞蹀浮雲驄。人馬本無意，飛馳自豪雄。入門紫鴛鴦，金井雙梧桐。清歌弦古曲，美酒沽新豐。快意且為樂，列筵坐群公。光景不可留，生世如轉蓬。早達勝晚遇，羞比垂釣翁。,
送殷淑三首,李白,海水不可解，連江夜為潮。俄然浦嶼闊，岸去酒船遙。惜別耐取醉，鳴榔且長謠。天明爾當去，應便有風飄。白鷺洲前月，天明送客回。青龍山後日，早出海雲來。流水無情去，征帆逐吹開。相看不忍別，更進手中杯。痛飲龍筇下，燈青月復寒。醉歌驚白鷺，半夜起沙灘。,
送岑徵君歸鳴皋山,李白,岑公相門子，雅望歸安石。奕世皆夔龍，中臺竟三拆。至人達機兆，高揖九州伯。奈何天地間，而作隱淪客。貴道能全真，潛輝臥幽鄰。探元入窅默，觀化遊無垠。光武有天下，嚴陵為故人。雖登洛陽殿，不屈巢由身。餘亦謝明主，今稱偃蹇臣。登高覽萬古，思與廣成鄰。蹈海寧受賞，還山非問津。西來一搖扇，共拂元規塵。,
贈何七判官昌浩,李白,有時忽惆悵，匡坐至夜分。平明空嘯吒，思欲解世紛。心隨長風去，吹散萬里雲。羞作濟南生，九十誦古文。不然拂劍起，沙漠收奇勳。老死阡陌間，何因揚清芬。夫子今管樂，英才冠三軍。終與同出處，豈將沮溺群。,
流夜郎贈辛判官,李白,昔在長安醉花柳，五侯七貴同杯酒。氣岸遙凌豪士前，風流肯落他人後。夫子紅顏我少年，章臺走馬著金鞭。文章獻納麒麟殿，歌舞淹留玳瑁筵。與君自謂長如此，寧知草動風塵起。函谷忽驚胡馬來，秦宮桃李嚮明開。我愁遠謫夜郎去，何日金雞放赦回。,
登瓦官閣,李白,晨登瓦官閣，極眺金陵城。鐘山對北戶，淮水入南榮。漫漫雨花落，嘈嘈天樂鳴。兩廊振法鼓，四角吹風箏。杳無霄漢上，仰攀日月行。山空霸氣滅，地古寒陰生。寥廓雲海晚，蒼茫宮觀平。門餘閶闔字，樓識鳳凰名。雷作百川動，神扶萬栱傾。靈光一向貴，長此鎮吳京。,
登敬亭山南望懷古贈竇主簿,李白,敬亭一回首，目盡天南端。仙者五六人，常聞此遊盤。溪流琴高水，石聳麻姑壇。白龍降陵陽，黃鶴呼子安。羽化騎日月，雲行翼鴛鸞。下視宇宙間，四溟空波瀾。汰絕目下事，從之復何難。百歲落半途，前期浩漫漫。強食不成味，清晨起長嘆。願隨子明去，煉火燒金丹。,
蘇武,李白,蘇武在匈奴，十年持漢節。白雁上林飛，空傳一書札。牧羊邊地苦，落日歸心絕。渴飲月窟冰，飢餐天上雪。東還沙塞遠，北愴河梁別。泣把李陵衣，相看淚成血。,
江上寄元六林宗,李白,霜落江始寒，楓葉綠未脫。客行悲清秋，永路苦不達。滄波眇川汜，白日隱天末。停棹依林巒，驚猿相叫聒。夜分河漢轉，起視溟漲闊。涼風何蕭蕭，流水鳴活活。浦沙淨如洗，海月明可掇。蘭交空懷思，瓊樹詎解渴。勖哉滄洲心，歲晚庶不奪。幽賞頗自得，興遠與誰豁。,
留別王司馬嵩,李白,魯連賣談笑，豈是顧千金。陶朱雖相越，本有五湖心。餘亦南陽子，時為樑甫吟。蒼山容偃蹇，白日惜頹侵。願一佐明主，功成還舊林。西來何所為，孤劍託知音。鳥愛碧山遠，魚遊滄海深。呼鷹過上蔡，賣畚向嵩岑。他日閒相訪，丘中有素琴。,
幽州胡馬客歌,李白,幽州胡馬客，綠眼虎皮冠。笑拂兩隻箭，萬人不可幹。彎弓若轉月，白雁落雲端。雙雙掉鞭行，遊獵向樓蘭。出門不顧後，報國死何難。天驕五單于，狼戾好凶殘。牛馬散北海，割鮮若虎餐。雖居燕支山，不道朔雪寒。婦女馬上笑，顏如赬玉盤。翻飛射鳥獸，花月醉雕鞍。旄頭四光芒，爭戰若蜂攢。白刃灑赤血，流沙為之丹。名將古誰是，疲兵良可嘆。何時天狼滅，父子得閒安。第一百六十四卷,
聞李太尉大舉秦兵百萬出征東南懦夫請纓冀申,李白,秦出天下兵，蹴踏燕趙傾。黃河飲馬竭，赤羽連天明。太尉杖旄鉞，雲旗繞彭城。三軍受號令，千里肅雷霆。函谷絕飛鳥，武關擁連營。意在斬巨鰲，何論鱠長鯨。恨無左車略，多愧魯連生。拂劍照嚴霜，雕戈鬘胡纓。願雪會稽恥，將期報恩榮。半道謝病還，無因東南征。亞夫未見顧，劇孟阻先行。天奪壯士心，長吁別吳京。金陵遇太守，倒屣相逢迎。群公鹹祖餞，四座羅朝英。初發臨滄觀，醉棲徵虜亭。舊國見秋月，長江流寒聲。帝車信迴轉，河漢復縱橫。孤鳳向西海，飛鴻辭北溟。因之出寥廓，揮手謝公卿。,
江夏別宋之悌,李白,楚水清若空，遙將碧海通。人分千里外，興在一杯中。谷鳥吟晴日，江猿嘯晚風。平生不下淚，於此泣無窮。第一百七十五卷,友情詩
空城雀,李白,嗷嗷空城雀，身計何戚促。本與鷦鷯群，不隨鳳凰族。提攜四黃口，飲乳未嘗足。食君糠秕餘，嘗恐烏鳶逐。恥涉太行險，羞營覆車粟。天命有定端，守分絕所欲。第一百六十五卷,
發白馬,李白,將軍發白馬，旌節度黃河。簫鼓聒川嶽，滄溟湧濤波。武安有振瓦，易水無寒歌。鐵騎若雪山，飲流涸滹沱。揚兵獵月窟，轉戰略朝那。倚劍登燕然，邊烽列嵯峨。蕭條萬里外，耕作五原多。一掃清大漠，包虎戢金戈。,戰爭詩，描寫馬
邯鄲南亭觀妓,李白,歌鼓燕趙兒，魏姝弄鳴絲。粉色豔日彩，舞袖拂花枝。把酒顧美人，請歌邯鄲詞。清箏何繚繞，度曲綠雲垂。平原君安在，科斗生古池。座客三千人，於今知有誰。我輩不作樂，但為後代悲。,
對雨,李白,捲簾聊舉目，露溼草綿芊。古岫藏雲毳，空庭織碎煙。水紋愁不起，風線重難牽。盡日扶犁叟，往來江樹前。,
天台曉望,李白,天台鄰四明，華頂高百越。門標赤城霞，樓棲滄島月。憑高登遠覽，直下見溟渤。雲垂大鵬翻，波動巨鰲沒。風潮爭洶湧，神怪何翕忽。觀奇蹟無倪，好道心不歇。攀條摘朱實，服藥鍊金骨。安得生羽毛，千春臥蓬闕。,友情詩
陳情贈友人,李白,延陵有寶劍，價重千黃金。觀風歷上國，暗許故人深。歸來掛墳鬆，萬古知其心。懦夫感達節，壯士激青衿。鮑生薦夷吾，一舉置齊相。斯人無良朋，豈有青雲望。臨財不苟取，推分固辭讓。後世稱其賢，英風邈難尚。論交但若此，友道孰雲喪。多君騁逸藻，掩映當時人。舒文振頹波，秉德冠彝倫。卜居乃此地，共井為比鄰。清琴弄雲月，美酒娛冬春。薄德中見捐，忽之如遺塵。英豪未豹變，自古多艱辛。他人縱以疏，君意宜獨親。奈向成離居，相去復幾許。飄風吹雲霓，蔽目不得語。投珠冀相報，按劍恐相距。所思採芳蘭，欲贈隔荊渚。沉憂心若醉，積恨淚如雨。願假東壁輝，餘光照貧女。,
早春寄王漢陽,李白,聞道春還未相識，走傍寒梅訪訊息。昨夜東風入武陽，陌頭楊柳黃金色。碧水浩浩雲茫茫，美人不來空斷腸。預拂青山一片石，與君連日醉壺觴。,描寫春天，思念詩
雉子斑,李白,辟邪伎作鼓吹驚，雉子班之奏曲成，喔咿振迅欲飛鳴。扇錦翼，雄風生。雙雌同飲啄，趫悍誰能爭。乍向草中耿介死，不求黃金籠下生。天地至廣大，何惜遂物情。善卷讓天子，務光亦逃名。所貴曠士懷，朗然合太清。,
過汪氏別業其二,李白,疇昔未識君。知君好賢才。隨山起館宇。鑿石營池臺。星火五月中。景風從南來。數枝石榴發。一丈荷花開。恨不當此時。相過醉金□。【壘土換缶】我行值木落。月苦清猿哀。永夜達五更。吳歈送瓊杯。酒酣欲起舞。四座歌相催。日出遠海明。軒車且徘徊。更游龍潭去。枕石拂莓苔。,
秦女休行(魏協律都尉左延年所作，今擬,李白,西門秦氏女，秀色如瓊花。手揮白楊刀，清晝殺仇家。羅袖灑赤血，英氣凌紫霞。直上西山去，關吏相邀遮。婿為燕國王，身被詔獄加。犯刑若履虎，不畏落爪牙。素頸未及斷，摧眉伏泥沙。金雞忽放赦，大辟得寬賒。何慚聶政姊，萬古共驚嗟。,
南軒鬆,李白,南軒有孤鬆，柯葉自綿冪。清風無閒時，瀟灑終日夕。陰生古苔綠，色染秋煙碧。何當凌雲霄，直上數千尺。,
瑩禪師房觀山海圖,李白,真僧閉精宇，滅跡含達觀。列嶂圖雲山，攢峰入霄漢。丹崖森在目，清晝疑卷幔。蓬壺來軒窗，瀛海入几案。煙濤爭噴薄，島嶼相凌亂。征帆飄空中，瀑水灑天半。崢嶸若可陟，想像徒盈嘆。杳與真心冥，遂諧靜者玩。如登赤城裡，揭步滄洲畔。即事能娛人，從茲得消散。,
贈從兄襄陽少府皓,李白,結髮未識事，所交盡豪雄。卻秦不受賞，擊晉寧為功。小節豈足言，退耕舂陵東。歸來無產業，生事如轉蓬。一朝烏裘敝，百鎰黃金空。彈劍徒激昂，出門悲路窮。吾兄青雲士，然諾聞諸公。所以陳片言，片言貴情通。棣華倘不接，甘與秋草同。,友情詩
贈饒陽張司戶燧,李白,朝飲蒼梧泉，夕棲碧海煙。寧知鸞鳳意，遠託椅桐前。慕藺豈曩古，攀嵇是當年。愧非黃石老，安識子房賢。功業嗟落日，容華棄徂川。一語已道意，三山期著鞭。蹉跎人間世，寥落壺中天。獨見遊物祖，探元窮化先。何當共攜手，相與排冥筌。,
贈崔侍郎（郎一作御）,李白,長劍一杯酒，男兒方寸心。洛陽因劇孟，託宿話胸襟。但仰山嶽秀，不知江海深。長安復攜手，再顧重千金。君乃輶軒佐，予叨翰墨林。高風摧秀木，虛彈落驚禽。不取回舟興，而來命駕尋。扶搖應借力，桃李願成陰。笑吐張儀舌，愁為莊舄吟。誰憐明月夜，腸斷聽秋砧。,
遊秋浦白苛陂二首,李白,何處夜行好，月明白笴陂。山光搖積雪，猿影掛寒枝。但恐佳景晚，小令歸棹移。人來有清興，及此有相思。白笴夜長嘯，爽然溪谷寒。魚龍動陂水，處處生波瀾。天借一明月，飛來碧雲端。故鄉不可見，腸斷正西看。,
題峰頂寺,李白,夜宿峰頂寺。舉手捫星辰。不敢高聲語。恐驚天上人。,
久別離,李白,別來幾春未還家，玉窗五見櫻桃花。況有錦字書，開緘使人嗟。至此腸斷彼心絕。雲鬟綠鬢罷梳結，愁如迴飆亂白雪。去年寄書報陽臺，今年寄書重相催。東風兮東風，為我吹行雲使西來。待來竟不來，落花寂寂委青苔。,
宣州九日聞崔四侍御與宇文太守遊敬亭餘時登,李白,九日茱萸熟，插鬢傷早白。登高望山海，滿目悲古昔。遠訪投沙人，因為逃名客。故交竟誰在，獨有崔亭伯。重陽不相知，載酒任所適。手持一枝菊，調笑二千石。日暮岸幘歸，傳呼隘阡陌。彤襟雙白鹿，賓從何輝赫。夫子在其間，遂成雲霄隔。良辰與美景，兩地方虛擲。晚從南峰歸，蘿月下水壁。卻登郡樓望，鬆色寒轉碧。咫尺不可親，棄我如遺舄。九卿天上落，五馬道旁來。列戟朱門曉，褰幃碧嶂開。登高望遠海，召客得英才。紫綬歡情洽，黃花逸興催。山從圖上見，溪即鏡中回。遙羨重陽作，應過戲馬臺。,友情詩，重陽節
怨歌行長安見內人出嫁.友人令餘代為之,李白,十五入漢宮，花顏笑春紅。君王選玉色，侍寢金屏中。薦枕嬌夕月，卷衣戀春風。寧知趙飛燕，奪寵恨無窮。沉憂能傷人，綠鬢成霜蓬。一朝不得意，世事徒為空。鷫鸘換美酒，舞衣罷雕龍。寒苦不忍言，為君奏絲桐。腸斷絃亦絕，悲心夜忡忡。,
尋陽紫極宮感秋作,李白,何處聞秋聲，翛翛北窗竹。回薄萬古心，攬之不盈掬。靜坐觀眾妙，浩然媚幽獨。白雲南山來，就我檐下宿。懶從唐生決，羞訪季主卜。四十九年非，一往不可復。野情轉蕭灑，世道有翻覆。陶令歸去來，田家酒應熟。,
遊南陽白水登石激作,李白,朝涉白水源，暫與人俗疏。島嶼佳境色，江天涵清虛。目送去海雲，心閒遊川魚。長歌盡落日，乘月歸田廬。,
贈裴司馬,李白,翡翠黃金縷，繡成歌舞衣。若無雲間月，誰可比光輝。秀色一如此，多為眾女譏。君恩移昔愛，失寵秋風歸。愁苦不窺鄰，泣上流黃機。天寒素手冷，夜長燭復微。十日不滿匹，鬢蓬亂若絲。猶是可憐人，容華世中稀。向君發皓齒，顧我莫相違。,
雜言用投丹陽知己兼奉宣慰判官,李白,客從崑崙來，遺我雙玉璞。雲是古之得道者西王母食之餘，食之可以凌太虛。受之頗謂絕今昔，求識江淮人猶乎比石。如今雖在卞和手，□□正憔悴，了了知之亦何益。恭聞士有調相如，始從鎬京還，復欲鎬京去。能上秦王殿，何時回光一相眄。欲投君，保君年，幸君持取無棄捐。無棄捐，服之與君俱神仙。,
月夜江行寄崔員外宗之,李白,飄飄江風起，蕭颯海樹秋。登艫美清夜，掛席移輕舟。月隨碧山轉，水合青天流。杳如星河上，但覺雲林幽。歸路方浩浩，徂川去悠悠。徒悲蕙草歇，復聽菱歌愁。岸曲迷後浦，沙明瞰前洲。懷君不可見，望遠增離憂。,
過四皓墓,李白,我行至商洛，幽獨訪神仙。園綺復安在，雲蘿尚宛然。荒涼千古跡，蕪沒四墳連。伊昔鍊金鼎，何年閉玉泉。隴寒惟有月，鬆古漸無煙。木魅風號去，山精雨嘯旋。紫芝高詠罷，青史舊名傳。今日並如此，哀哉信可憐。,
古風其五十九,李白,惻惻泣路歧。哀哀悲素絲。路歧有南北。素絲易變移。萬事固如此。人生無定期。田竇相傾奪。賓客互盈虧。世途多翻覆。交道方險口。【山戲】斗酒強然諾。寸心終自疑。張陳竟火滅。蕭朱亦星離。眾鳥集榮柯。窮魚守枯池。嗟嗟失權客。勤問何所規。,描寫荷花
送楊山人歸天台,李白,客有思天台，東行路超忽。濤落浙江秋，沙明浦陽月。今遊方厭楚，昨夢先歸越。且盡秉燭歡，無辭凌晨發。我家小阮賢，剖竹赤城邊。詩人多見重，官燭未曾然。興引登山屐，情催泛海船。石橋如可度，攜手弄雲煙。,
詠桂,李白,世人種桃李，皆在金張門。攀折爭捷徑，及此春風暄。一朝天霜下，榮耀難久存。安知南山桂，綠葉垂芳根。清陰亦可託，何惜樹君園。,
鄴中贈王大（一作鄴中王大勸入高鳳石門山,李白,一身竟無託，遠與孤蓬徵。千里失所依，復將落葉並。中途偶良朋，問我將何行。欲獻濟時策，此心誰見明。君王制六合，海塞無交兵。壯士伏草間，沉憂亂縱橫。飄飄不得意，昨發南都城。紫燕櫪下嘶，青萍匣中鳴。投軀寄天下，長嘯尋豪英。恥學琅琊人，龍蟠事躬耕。富貴吾自取，建功及春榮。我願執爾手，爾方達我情。相知同一己，豈惟弟與兄。抱子弄白雲，琴歌發清聲。臨別意難盡，各希存令名。,
自溧水道哭王炎其一,李白,白楊雙行行，白馬悲路傍。晨興見曉月，更似發雲陽。溧水通吳關，逝川去未央。故人萬化盡，閉骨茅山岡。天上墜玉棺，泉中掩龍章。名飛日月上，義與風雲翔。逸氣竟莫展，英圖俄夭傷。楚國一老人，來嗟龔勝亡。有言不可道，雪泣憶蘭芳。,
贈武十七諤,李白,馬如一匹練。明日過吳門。乃是要離客。西來欲報恩。笑開燕匕首。拂拭竟無言。狄犬吠清洛。天津成塞垣。愛子隔東魯。空悲斷腸猿。林回棄白璧。千里阻同奔。君為我致之。輕齎涉淮原。精誠合天道。不愧遠遊魂。,
戲贈杜甫,李白,飯顆山頭逢杜甫，頂戴笠子日卓午。借問別來太瘦生，總為從前作詩苦。,
登錦城散花樓,李白,日照錦城頭，朝光散花樓。金窗夾繡戶，珠箔懸銀鉤。飛梯綠雲中，極目散我憂。暮雨向三峽，春江繞雙流。今來一登望，如上九天遊。,
登峨嵋山,李白,蜀國多仙山，峨眉邈難匹。周流試登覽，絕怪安可悉？青冥倚天開，彩錯疑畫出。泠然紫霞賞，果得錦囊術。雲間吟瓊簫，石上弄寶瑟。平生有微尚，歡笑自此畢。煙容如在顏，塵累忽相失。倘逢騎羊子，攜手凌白日。,
秋日登揚州西靈塔,李白,寶塔凌蒼蒼，登攀覽四荒。頂高元氣合，標出海雲長。永珍分空界，三天接畫樑。水搖金剎影，日動火珠光。鳥拂瓊簾度，霞連繡栱張。目隨徵路斷，心逐去帆揚。露浴梧楸白，霜催橘柚黃。玉毫如可見，於此照迷方。,
古風其十九,李白,西嶽蓮花山。迢迢見明星。素手把芙蓉。虛步躡太清。霓裳曳廣帶。飄拂昇天行。邀我登雲臺。高揖衛叔卿。恍恍與之去。駕鴻凌紫冥。俯視洛陽川。茫茫走胡兵。流血塗野草。豺狼盡冠纓。,
古風其三十,李白,玄風變太古。道喪無時還。擾擾季葉人。雞鳴趨四關。但識金馬門。誰知蓬萊山。白首死羅綺。笑歌無時閒。綠酒哂丹液。青娥凋素顏。大儒揮金椎。琢之詩禮間。蒼蒼三株樹。冥目焉能攀。,
荊門浮舟望蜀江,李白,春水月峽來，浮舟望安極。正是桃花流，依然錦江色。江色綠且明，茫茫與天平。逶迤巴山盡，搖曳楚雲行。雪照聚沙雁，花飛出谷鶯。芳洲卻已轉，碧樹森森迎。流目浦煙夕，揚帆海月生。江陵識遙火，應到渚宮城。,
秋夜宿龍門香山寺奉寄王方城十七丈奉國瑩上,李白,朝發汝海東，暮棲龍門中。水寒夕波急，木落秋山空。望極九霄迥，賞幽萬壑通。目皓沙上月，心清松下風。玉斗橫網戶，銀河耿花宮。興在趣方逸，歡餘情未終。鳳駕憶王子，虎溪懷遠公。桂枝坐蕭瑟，棣華不復同。流恨寄伊水，盈盈焉可窮。,
新林浦阻風寄友人,李白,潮水定可信，天風難與期。清晨西北轉，薄暮東南吹。以此難掛席，佳期益相思。海月破圓影，菰蔣生綠池。昨日北湖梅，開花已滿枝。今朝東門柳，夾道垂青絲。歲物忽如此，我來定幾時。紛紛江上雪，草草客中悲。明發新林浦，空吟謝脁詩。,
古風其五十四,李白,倚劍登高臺。悠悠送春目。蒼榛蔽層丘。瓊草隱深谷。鳳鳥鳴西海。欲集無珍木。鸒斯得所居。蒿下盈萬族。晉風日已頹。窮途方慟哭。,
書情寄從弟□州長史昭【都者換分】,李白,自笑客行久，我行定幾時。綠楊已可折，攀取最長枝。翩翩弄春色，延佇寄相思。誰言貴此物，意願重瓊蕤。昨夢見惠連，朝吟謝公詩。東風引碧草，不覺生華池。臨玩忽雲夕，杜鵑夜鳴悲。懷君芳歲歇，庭樹落紅滋。,
雙燕離,李白,雙燕復雙燕，雙飛令人羨。玉樓珠閣不獨棲，金窗繡戶長相見。柏樑失火去，因入吳王宮。吳宮又焚蕩，雛盡巢亦空。憔悴一身在，孀雌憶故雄。雙飛難再得，傷我寸心中。,
月下獨酌其四,李白,窮愁千萬端。美酒三百杯。愁多酒雖少。酒傾愁不來。所以知酒聖。酒酣心自開。辭粟臥首陽。屢空飢顏回。當代不樂飲。虛名安用哉。蟹螯即金液。糟丘是蓬萊。且須飲美酒。乘月醉高臺。,描寫月亮，唐詩三百首，懷才不遇
小桃源,李白,黟縣小桃源，煙霞百里間。地多靈草木，人尚古衣冠。市向晡前散，山經夜後寒。,
送族弟凝至晏□單父三十里【土固】,李白,雪滿原野白，戎裝出盤遊。揮鞭布獵騎，四顧登高丘。兔起馬足間，蒼鷹下平疇。喧呼相馳逐，取樂銷人憂。舍此戒禽荒，微聲列齊謳。鳴雞發晏堌，別雁驚淶溝。西行有東音，寄與長河流。,
白毫子歌,李白,淮南小山白毫子，乃在淮南小山裡。夜臥松下雲，朝餐石中髓。小山連綿向江開，碧峰巉巖綠水回。餘配白毫子，獨酌流霞杯。拂花弄琴坐青苔，綠蘿樹下春風來。南窗蕭颯鬆聲起，憑崖一聽清心耳。可得見，未得親。八公攜手五雲去，空餘桂樹愁殺人。,
鳴皋歌送岑徵君時梁園三尺雪.,李白,若有人兮思鳴皋，阻積雪兮心煩勞。洪河凌競不可以徑度，冰龍鱗兮難容舠。邈仙山之峻極兮，聞天籟之嘈嘈。霜崖縞皓以合沓兮，若長風扇海湧滄溟之波濤。玄猿綠羆，舔舕崟岌。危柯振石，駭膽慄魄，群呼而相號。峰崢嶸以路絕，掛星辰於巖嶅。送君之歸兮，動鳴皋之新作。交鼓吹兮彈絲，觴清泠之池閣。君不行兮何待，若反顧之黃鶴。掃梁園之群英，振大雅於東洛。巾徵軒兮歷阻折，尋幽居兮越巘崿。盤白石兮坐素月，琴松風兮寂萬壑。望不見兮心氛氳，蘿冥冥兮霰紛紛。水橫洞以下淥，波小聲而上聞。虎嘯谷而生風，龍藏溪而吐雲。寡鶴清唳，飢鼯顰呻。魂獨處此幽默兮，愀空山而愁人。雞聚族以爭食，鳳孤飛而無鄰。蝘蜓嘲龍，魚目混珍。嫫母衣錦，西施負薪。若使巢由桎梏於軒冕兮，亦奚異乎夔龍蹩躠於風塵。哭何苦而救楚，笑何誇而卻秦。吾誠不能學二子沽名矯節以耀世兮，固將棄天地而遺身。白鷗兮飛來，長與君兮相親。,
峨眉山月歌送蜀僧晏入中京,李白,我在巴東三峽時，西看明月憶峨眉。月出峨眉照滄海，與人萬里長相隨。黃鶴樓前月華白，此中忽見峨眉客。峨眉山月還送君，風吹西到長安陌。長安大道橫九天，峨眉山月照秦川。黃金獅子乘高座，白玉麈尾談重玄。我似浮雲殢吳越，君逢聖主遊丹闕。一振高名滿帝都，歸時還弄峨眉月。,描寫月亮，思鄉詩
江西送友人之羅浮,李白,桂水分五嶺，衡山朝九疑。鄉關渺安西，流浪將何之。素色愁明湖，秋渚晦寒姿。疇昔紫芳意，已過黃髮期。君王縱疏散，雲壑借巢夷。爾去之羅浮，我還憩峨眉。中闊道萬里，霞月遙相思。如尋楚狂子，瓊樹有芳枝。,
出妓金陵子呈盧六其一,李白,安石東山三十春，傲然攜妓出風塵。樓中見我金陵子，何似陽臺雲雨人。南國新豐酒，東山小妓歌。對君君不樂，花月奈愁何。東道煙霞主，西江詩酒筵。相逢不覺醉，日墮歷陽川。小妓金陵歌楚聲，家僮丹砂學鳳鳴。我亦為君飲清酒，君心不肯向人傾。,
遊謝氏山亭,李白,淪老臥江海，再歡天地清。病閒久寂寞，歲物徒芬榮。借君西池遊，聊以散我情。掃雪松下去，捫蘿石道行。謝公池塘上，春草颯已生。花枝拂人來，山鳥向我鳴。田家有美酒，落日與之傾。醉罷弄歸月，遙欣稚子迎。,
大庭庫,李白,朝登大庭庫，雲物何蒼然。莫辨陳鄭火，空霾鄒魯煙。我來尋梓慎，觀化入寥天。古木朔氣多，松風如五絃。帝圖終冥沒，嘆息滿山川。,
古風其五,李白,太白何蒼蒼。星辰上森列。去天三百里。邈爾與世絕。中有綠髮翁。披雲臥鬆雪。不笑亦不語。冥棲在巖穴。我來逢真人。長跪問寶訣。粲然啟玉齒。授以煉藥說。銘骨傳其語。竦身已電滅。仰望不可及。蒼然五情熱。吾將營丹砂。永與世人別。,
贈僧行融,李白,樑有湯惠休，常從鮑照遊。峨眉史懷一，獨映陳公出。卓絕二道人，結交鳳與麟。行融亦俊發，吾知有英骨。海若不隱珠，驪龍吐明月。大海乘虛舟，隨波任安流。賦詩旃檀閣，縱酒鸚鵡洲。待我適東越，相攜上白樓。,
春日歸山寄孟浩然,李白,朱紱遺塵境，青山謁梵筵。金繩開覺路，寶筏度迷川。嶺樹攢飛栱，巖花覆谷泉。塔形標海月，樓勢出江煙。香氣三天下，鐘聲萬壑連。荷秋珠已滿，鬆密蓋初圓。鳥聚疑聞法，龍參若護禪。愧非流水韻，叨入伯牙弦。,
秋風清,李白,秋風清，秋月明。落葉聚還散，寒鴉棲復驚。相思相見知何日，此時此夜難為情。,
早過漆林渡寄萬巨,李白,西經大藍山，南來漆林渡。水色倒空青，林煙橫積素。漏流昔吞翕，沓浪競奔注。潭落天上星，龍開水中霧。嶢巖注公柵，突兀陳焦墓。嶺峭紛上幹，川明屢回顧。因思萬夫子，解渴同瓊樹。何日睹清光，相歡詠佳句。,
尋山僧不遇作,李白,石徑入丹壑，鬆門閉青苔。閒階有鳥跡，禪室無人開。窺窗見白拂，掛壁生塵埃。使我空嘆息，欲去仍裴回。香雲遍山起，花雨從天來。已有空樂好，況聞青猿哀。瞭然絕世事，此地方悠哉。,
大堤曲,李白,漢水臨襄陽，花開大堤暖。佳期大堤下，淚向南雲滿。春風無復情，吹我夢魂散。不見眼中人，天長音信斷。,思鄉詩
望月有懷,李白,清泉映疏鬆，不知幾千古。寒月搖清波，流光入窗戶。對此空長吟，思君意何深。無因見安道，興盡愁人心。,
送當塗趙少府赴長蘆,李白,我來揚都市，送客回輕舠.因誇楚太子，便睹廣陵濤。仙尉趙家玉，英風凌四豪。維舟至長蘆，目送煙雲高。搖扇對酒樓，持袂把蟹螯。前途倘相思，登嶽一長謠。,
送王屋山人魏萬還王屋,李白,仙人東方生，浩蕩弄雲海。沛然乘天遊，獨往失所在。魏侯繼大名，本家聊攝城。卷舒入元化，跡與古賢並。十三弄文史，揮筆如振綺。辯折田巴生，心齊魯連子。西涉清洛源，頗驚人世喧。採秀臥王屋，因窺洞天門。朅來遊嵩峰，羽客何雙雙。朝攜月光子，暮宿玉女窗。鬼谷上窈窕，龍潭下奔潈。東浮汴河水，訪我三千里。逸興滿吳雲，飄搖浙江汜。揮手杭越間，樟亭望潮還。濤卷海門石，雲橫天際山。白馬走素車，雷奔駭心顏。遙聞會稽美，且度耶溪水。萬壑與千巖，崢嶸鏡湖裡。秀色不可名，清輝滿江城。人遊月邊去，舟在空中行。此中久延佇，入剡尋王許。笑讀曹娥碑，沉吟黃絹語。天台連四明，日入向國清。五峰轉月色，百里行鬆聲。靈溪諮沿越，華頂殊超忽。石樑橫青天，側足履半月。忽然思永嘉，不憚海路賒。掛席歷海嶠，回瞻赤城霞。赤城漸微沒，孤嶼前嶢兀。水續萬古流，亭空千霜月。縉雲川穀難，石門最可觀。瀑布掛北斗，莫窮此水端。噴壁灑素雪，空濛生晝寒。卻思惡溪去，寧懼惡溪惡。咆哮七十灘，水石相噴薄。路創李北海，巖開謝康樂。松風和猿聲，搜尋連洞壑。徑出梅花橋，雙溪納歸潮。落帆金華岸，赤松若可招。沈約八詠樓，城西孤岧嶢。岧嶢四荒外，曠望群川會。雲卷天地開，波連浙西大。亂流新安口，北指嚴光瀨。釣臺碧雲中，邈與蒼嶺對。稍稍來吳都，裴回上姑蘇。煙綿橫九疑，漭蕩見五湖。目極心更遠，悲歌但長吁。回橈楚江濱，揮策揚子津。身著日本裘，昂藏出風塵。五月造我語，知非儓擬人。相逢樂無限，水石日在眼。徒幹五諸侯，不致百金產。吾友揚子云，絃歌播清芬。雖為江寧宰，好與山公群。乘興但一行，且知我愛君。君來幾何時，仙台應有期。東窗綠玉樹，定長三五枝。至今天壇人，當笑爾歸遲。我苦惜遠別，茫然使心悲。黃河若不斷，白首長相思。,
送崔度還吳度故人禮部員外國輔之子,李白,幽燕沙雪地，萬里盡黃雲。朝吹歸秋雁，南飛日幾群。中有孤鳳雛，哀鳴九天聞。我乃重此鳥，彩章五色分。胡為雜凡禽，雛鶩輕賤君。舉手捧爾足，疾心若火焚。拂羽淚滿面，送之吳江濆。去影忽不見，躊躇日將曛。,
別內赴徵三首,李白,王命三徵去未還，明朝離別出吳關。白玉高樓看不見，相思須上望夫山。出門妻子強牽衣，問我西行幾日歸。歸時倘佩黃金印，莫學蘇秦不下機。翡翠為樓金作梯，誰人獨宿倚門啼。夜坐寒燈連曉月，行行淚盡楚關西。,
以詩代書答元丹丘,李白,青鳥海上來，今朝發何處。口銜雲錦字，與我忽飛去。鳥去凌紫煙，書留綺窗前。開緘方一笑，乃是故人傳。故人深相勖，憶我勞心曲。離居在咸陽，三見秦草綠。置書雙袂間，引領不暫閒。長望杳難見，浮雲橫遠山。,
駕去溫泉後贈楊山人,李白,少年落魄楚漢間，風塵蕭瑟多苦顏。自言管葛竟誰許，長吁莫錯還閉關。一朝君王垂拂拭，剖心輸丹雪胸臆，忽蒙白日回景光，直上青雲生羽翼，幸陪鸞輦出鴻都，身騎飛龍天馬駒。王公大人借顏色，金璋紫綬來相趨。當時結交何紛紛，片言道合惟有君。待吾盡節報明主，然後相攜臥白雲。,
江上答崔宣城,李白,太華三芙蓉，明星玉女峰。尋仙下西嶽，陶令忽相逢。問我將何事，湍波歷幾重。貂裘非季子，鶴氅似王恭。謬忝燕臺召，而陪郭隗蹤。水流知入海，雲去或從龍。樹繞蘆洲月，山鳴鵲鎮鍾。還期如可訪，臺嶺蔭長鬆。,
答裴侍御先行至石頭驛以書見招期月滿泛洞庭,李白,君至石頭驛，寄書黃鶴樓。開緘識遠意，速此南行舟。風水無定準，湍波或滯留。憶昨新月生，西檐若瓊鉤。今來何所似，破鏡懸清秋。恨不三五明，平湖泛澄流。此歡竟莫遂，狂殺王子猷。巴陵定遙遠，持贈解人憂。,
至陵陽山登天柱石酬韓侍御見招隱黃山,李白,韓眾騎白鹿，西往華山中。玉女千餘人，相隨在雲空。見我傳祕訣，精誠與天通。何意到陵陽，遊目送飛鴻。天子昔避狄，與君亦乘驄。擁兵五陵下，長策遏胡戎。時泰解繡衣，脫身若飛蓬。鸞鳳翻羽翼，啄粟坐樊籠。海鶴一笑之，思歸向遼東。黃山過石柱，巘崿上攢叢。因巢翠玉樹，忽見浮丘公。又引王子喬，吹笙舞松風。朗詠紫霞篇，請開蕊珠宮。步綱繞碧落，倚樹招青童。何日可攜手，遺形入無窮。,
贈張公洲革處士,李白,列子居鄭圃，不將眾庶分。革侯遁南浦，常恐楚人聞。抱甕灌秋蔬，心閒遊天雲。每將瓜田叟，耕種漢水濆。時登張公洲，入獸不亂群。井無桔槔事，門絕刺繡文。長揖二千石，遠辭百里君。斯為真隱者，吾黨慕清芬。第一百六十九卷,
贈閭丘宿松,李白,阮籍為太守，乘驢上東平。剖竹十日間，一朝風化清。偶來拂衣去，誰測主人情。夫子理宿松，浮雲知古城。掃地物莽然，秋來百草生。飛鳥還舊巢，遷人返躬耕。何慚宓子賤，不減陶淵明。吾知千載後，卻掩二賢名。,
登單父陶少府半月臺,李白,陶公有逸興，不與常人俱。築臺像半月，迴向高城隅。置酒望白雲，商飆起寒梧。秋山入遠海，桑柘羅平蕪。水色淥且明，令人思鏡湖。終當過江去，愛此暫踟躕。,友情詩
古風其八,李白,咸陽二三月。宮柳黃金枝。綠幘誰家子。賣珠輕薄兒。日暮醉酒歸。白馬驕且馳。意氣人所仰。冶遊方及時。子云不曉事。晚獻長楊辭。賦達身已老。草玄鬢若絲。投閣良可嘆。但為此輩嗤。,
對雪醉後贈王歷陽,李白,有身莫犯飛龍鱗，有手莫辮猛虎鬚。君看昔日汝南市，白頭仙人隱玉壺。子猷聞風動窗竹，相邀共醉杯中綠。歷陽何異山陰時，白雪飛花亂人目。君家有酒我何愁，客多樂酣秉燭遊。謝尚自能鴝鵒舞，相如免脫鷫鸘裘。清晨鼓棹過江去，千里相思明月樓。,
江上望皖公山,李白,奇峰出奇雲，秀木含秀氣。清宴皖公山，巉絕稱人意。獨遊滄江上，終日淡無味。但愛茲嶺高，何由討靈異。默然遙相許，欲往心莫遂。待吾還丹成，投跡歸此地。,
桂殿秋·仙女下,李白,仙女下，董雙成，漢殿夜涼吹玉笙。曲終卻從仙宮去，萬戶千門惟月明。,
獨酌清溪江石上寄權昭夷,李白,我攜一樽酒，獨上江祖石。自從天地開，更長几千尺。舉杯向天笑，天回日西照。永願坐此石，長垂嚴陵釣。寄謝山中人，可與爾同調。,
飛龍引其二,李白,鼎湖流水清且閒。軒轅去時有弓劍。古人傳道留其間。後宮嬋娟多花顏。乘鸞飛煙亦不還。騎龍攀天造天關。造天關。聞天語。長雲河車載玉女。載玉女。過紫皇。紫皇乃賜白兔所搗之藥方。後天而老凋三光。下視瑤池見王母。蛾眉蕭颯如秋霜。,
贈別王山人歸布山,李白,王子析道論，微言破秋毫。還歸布山隱，興入天雲高。爾去安可遲，瑤草恐衰歇。我心亦懷歸，屢夢鬆上月。傲然遂獨往，長嘯開巖扉。林壑久已蕪，石道生薔薇。願言弄笙鶴，歲晚來相依。,
越中秋懷,李白,越水繞碧山，週迴數千裡。乃是天鏡中，分明畫相似。愛此從冥搜，永懷臨湍遊。一為滄波客，十見紅蕖秋。觀濤壯天險，望海令人愁。路遐迫西照，歲晚悲東流。何必探禹穴，逝將歸蓬丘。不然五湖上，亦可乘扁舟。,
擬古其一,李白,青天何歷歷，明星如白石。黃姑與織女，相去不盈尺。銀河無鵲橋，非時將安適。閨人理紈素，遊子悲行役。瓶冰知冬寒，霜露欺遠客。客似秋葉飛，飄颻不言歸。別後羅帶長，愁寬去時衣。乘月託宵夢，因之寄金徽。,
擬古其二,李白,高樓入青天，下有白玉堂。明月看欲墮，當窗懸清光。遙夜一美人，羅衣沾秋霜。含情弄柔瑟，彈作陌上桑。絃聲何激烈，風捲繞飛樑。行人皆躑躅，棲鳥起迴翔。但寫妾意苦，莫辭此曲傷。願逢同心者，飛作紫鴛鴦。,
君馬黃,李白,君馬黃，我馬白。馬色雖不同，人心本無隔。共作遊冶盤，雙行洛陽陌。長劍既照曜，高冠何赩赫。各有千金裘，俱為五侯客。猛虎落陷阱，壯夫時屈厄。相知在急難，獨好亦何益。,
估客行,李白,海客乘天風，將船遠行役。譬如雲中鳥，一去無蹤跡。,
對酒憶賀監二首,李白,四明有狂客，風流賀季真。長安一相見，呼我謫仙人。昔好杯中物，翻為松下塵。金龜換酒處，卻憶淚沾巾。狂客歸四明，山陰道士迎。敕賜鏡湖水，為君臺沼榮。人亡餘故宅，空有荷花生。念此杳如夢，悽然傷我情。,
贈瑕丘王少府,李白,皎皎鸞鳳姿，飄飄神仙氣。梅生亦何事，來作南昌尉。清風佐鳴琴，寂寞道為貴。一見過所聞，操持難與群。毫揮魯邑訟，目送瀛洲雲。我隱屠釣下，爾當玉石分。無由接高論，空此仰清芬。,
送崔氏昆季之金陵（一作秋夜崔八丈水亭送,李白,放歌倚東樓，行子期曉發。秋風渡江來，吹落山上月。主人出美酒，滅燭延清光。二崔向金陵，安得不盡觴。水客弄歸棹，雲帆卷輕霜。扁舟敬亭下，五兩先飄揚。峽石入水花，碧流日更長。思君無歲月，西笑阻河梁。,
早秋單父南樓酬竇公衡,李白,白露見日滅，紅顏隨霜凋。別君若俯仰，春芳辭秋條。泰山嵯峨夏雲在，疑是白波漲東海。散為飛雨川上來，遙帷卻卷清浮埃。知君獨坐青軒下，此時結念同所懷。我閉南樓看道書，幽簾清寂在仙居。曾無好事來相訪，賴爾高文一起予。,
酬中都小吏攜斗酒雙魚於逆旅見贈,李白,魯酒若琥珀，汶魚紫錦鱗。山東豪吏有俊氣，手攜此物贈遠人。意氣相傾兩相顧，斗酒雙魚表情素。雙鰓呀呷鰭鬣張，撥剌銀盤欲飛去。呼兒拂幾霜刃揮，紅肌花落白雪霏。為君下箸一餐飽，醉著金鞍上馬歸。,
贈參寥子,李白,白鶴飛天書，南荊訪高士。五雲在峴山，果得參寥子。骯髒辭故園，昂藏入君門。天子分玉帛，百官接話言。毫墨時灑落，探玄有奇作。著論窮天人，千春祕麟閣。長揖不受官，拂衣歸林巒。餘亦去金馬，藤蘿同所歡。相思在何處，桂樹青雲端。,
送內尋廬山女道士李騰空二首,李白,君尋騰空子，應到碧山家。水舂雲母碓，風掃石楠花。若愛幽居好，相邀弄紫霞。多君相門女，學道愛神仙。素手掬青靄，羅衣曳紫煙。一往屏風疊，乘鸞著玉鞭。,山水詩
訪道安陵遇蓋還為餘造真錄臨別留贈【上竹,李白,清水見白石，仙人識青童。安陵蓋夫子，十歲與天通。懸河與微言，談論安可窮。能令二千石，撫背驚神聰。揮毫贈新詩，高價掩山東。至今平原客，感激慕清風。學道北海仙，傳書蕊珠宮。丹田了玉闕，白日思雲空。為我草真籙，天人慚妙工。七元洞豁落，八角輝星虹。三災蕩璇璣，蛟龍翼微躬。舉手謝天地，虛無齊始終。黃金滿高堂，答荷難克充。下笑世上士，沉魂北羅酆。昔日萬乘墳，今成一科蓬。贈言若可重，實此輕華嵩。,
初月,李白,玉蟾離海上，白露溼花時。雲畔風生爪，沙頭水浸眉。樂哉弦管客，愁殺戰徵兒。因絕西園賞，臨風一詠詩。,
陪族叔當塗宰遊化城寺升公清風亭,李白,化城若化出，金榜天宮開。疑是海上雲，飛空結樓臺。升公湖上秀，粲然有辯才。濟人不利己，立俗無嫌猜。了見水中月，青蓮出塵埃。閒居清風亭，左右清風來。當暑陰廣殿，太陽為裴回。茗酌待幽客，珍盤薦凋梅。飛文何灑落，永珍為之摧。季父擁鳴琴，德聲布動雷。雖遊道林室，亦舉陶潛杯。清樂動諸天，長鬆自吟哀。留歡若可盡，劫石乃成灰。第一百八十卷,
流夜郎半道承恩放還兼欣克復之美書懷示息秀,李白,黃口為人羅，白龍乃魚服。得罪豈怨天，以愚陷網目。鯨鯢未翦滅，豺狼屢翻履。悲作楚地囚，何日秦庭哭。遭逢二明主，前後兩遷逐。去國愁夜郎，投身竄荒谷。半道雪屯蒙，曠如鳥出籠。遙欣克復美，光武安可同。天子巡劍閣，儲皇守扶風。揚袂正北辰，開襟攬群雄。胡兵出月窟，雷破關之東。左掃因右拂，旋收洛陽宮。回輿入鹹京，席捲六合通。叱吒開帝業，手成天地功。大駕還長安，兩日忽再中。一朝讓寶位，劍璽傳無窮。愧無秋毫力，誰念矍鑠翁。弋者何所慕，高飛仰冥鴻。棄劍學丹砂，臨爐雙玉童。寄言息夫子，歲晚陟方蓬。,
春感,李白,茫茫南與北，道直事難諧。榆莢錢生樹，楊花玉糝街。塵縈遊子面，蝶弄美人釵。卻憶青山上，雲門掩竹齋。,
登巴陵開元寺西閣贈衡嶽僧方外,李白,衡嶽有闡士，五峰秀真骨。見君萬里心，海水照秋月。大臣南溟去，問道皆請謁。灑以甘露言，清涼潤肌發。明湖落天鏡，香閣凌銀闕。登眺餐惠風，新花期啟發。,
贈宣州靈源寺仲浚公,李白,敬亭白雲氣，秀色連蒼梧。下映雙溪水，如天落鏡湖。此中積龍象，獨許浚公殊。風韻逸江左，文章動海隅。觀心同水月，解領得明珠。今日逢支遁，高談出有無。,
獻從叔當塗宰陽冰,李白,金鏡霾六國，亡新亂天經。焉知高光起，自有羽翼生。蕭曹安山兒屼，耿賈摧欃槍。吾家有季父，傑出聖代英。雖無三臺位，不借四豪名。激昂風雲氣，終協龍虎精。弱冠燕趙來，賢彥多逢迎。魯連善談笑，季布折公卿。遙知禮數絕，常恐不合並。惕想結宵夢，素心久已冥。顧慚青雲器，謬奉玉樽傾。山陽五百年，綠竹忽再榮。高歌振林木，大笑喧雷霆。落筆灑篆文，崩雲使人驚。吐辭又炳煥，五色羅華星。秀句滿江國，高才掞天庭。宰邑艱難時，浮雲空古城。居人若薙草，掃地無纖莖。惠澤及飛走，農夫盡歸耕。廣漢水萬里，長流玉琴聲。雅頌播吳越，還如泰階平。小子別金陵，來時白下亭。群鳳憐客鳥，差池相哀鳴。各拔五色毛，意重泰山輕。贈微所費廣，鬥水澆長鯨。彈劍歌苦寒，嚴風起前楹。月銜天門曉，霜落牛渚清。長嘆即歸路，臨川空屏營。,
古風其三十七,李白,燕臣昔慟哭。五月飛秋霜。庶女號蒼天。震風擊齊堂。精誠有所感。造化為悲傷。而我竟何辜。遠身金殿旁。浮雲蔽紫闥。白日難回光。群沙穢明珠。眾草凌孤芳。古來共嘆息。流淚空沾裳。,
望終南山寄紫閣隱者,李白,出門見南山，引領意無限。秀色難為名，蒼翠日在眼。有時白雲起，天際自舒捲。心中與之然，託興每不淺。何當造幽人，滅跡棲絕巘。,
夕霽杜陵登樓寄韋繇,李白,浮陽滅霽景，萬物生秋容。登樓送遠目，伏檻觀群峰。原野曠超緬，關河紛雜重。清暉映竹日，翠色明雲鬆。蹈海寄遐想，還山迷舊蹤。徒然迫晚暮，未果諧心胸。結桂空佇立，折麻恨莫從。思君達永夜，長樂聞疏鍾。,
懼讒,李白,二桃殺三士，詎假劍如霜。眾女妒蛾眉，雙花競春芳。魏姝信鄭袖，掩袂對懷王。一惑巧言子，朱顏成死傷。行將泣團扇，慼慼愁人腸。,
宿巫山下,李白,昨夜巫山下，猿聲夢裡長。桃花飛綠水，三月下瞿塘。雨色風吹去，南行拂楚王。高丘懷宋玉，訪古一沾裳。,
天門山,李白,迥出江上山。（上山一作山上）雙峰自相對。岸映鬆色寒。石分浪花碎。參差遠天際。縹緲晴霞外。落日舟去遙。回首沉青靄。,
鳳吹笙曲,李白,仙人十五愛吹笙，學得昆丘綵鳳鳴。始聞煉氣餐金液，複道朝天赴玉京。玉京迢迢幾千裡，鳳笙去去無窮已。欲嘆離聲發絳脣，更嗟別調流纖指。此時惜別詎堪聞，此地相看未忍分。重吟真曲和清吹，卻奏仙歌響綠雲。綠雲紫氣向函關，訪道應尋緱氏山。莫學吹笙王子晉，一遇浮丘斷不還。,
留別賈舍人至二首,李白,大梁白雲起，飄颻來南洲。裴回蒼梧野，十見羅浮秋。鰲抃山海傾，四溟揚洪流。意欲託孤鳳，從之摩天遊。鳳苦道路難，翱翔還昆丘。不肯銜我去，哀鳴慚不周。遠客謝主人，明珠難暗投。拂拭倚天劍，西登岳陽樓。長嘯萬里風，掃清胸中憂。誰念劉越石，化為繞指柔。秋風吹鬍霜，凋此檐下芳。折芳怨歲晚，離別悽以傷。謬攀青瑣賢，延我於北堂。君為長沙客，我獨之夜郎。勸此一杯酒，豈惟道路長。割珠兩分贈，寸心貴不忘。何必兒女仁，相看淚成行。,
嘲王歷陽不肯飲酒,李白,地白風色寒，雪花大如手。笑殺陶淵明，不飲杯中酒。浪撫一張琴，虛栽五株柳。空負頭上巾，吾於爾何有。,描寫冬天，描寫雪
別山僧,李白,何處名僧到水西，乘舟弄月宿涇溪。平明別我上山去，手攜金策踏雲梯。騰身轉覺三天近，舉足回看萬嶺低。謔浪肯居支遁下，風流還與遠公齊。此度別離何日見，相思一夜暝猿啼。,
草創大還，贈柳官迪,李白,天地為橐籥，周流行太易。造化合元符，交媾騰精魄。自然成妙用，孰知其指的。羅絡四季間，綿微無一隙。日月更出沒，雙光豈雲只。奼女乘河車，黃金充轅軛。執樞相管轄，摧伏傷羽翮。朱鳥張炎威，白虎守本宅。相煎成苦老，消鑠凝津液。彷彿明窗塵，死灰同至寂。搗冶入赤色，十二週律歷。赫然稱大還，與道本無隔。白日可撫弄，清都在咫尺。北酆落死名，南鬥上生籍。抑予是何者，身在方士格。才術信縱橫，世途自輕擲。吾求仙棄俗，君曉損勝益。不向金闕遊，思為玉皇客。鸞車速風電，龍騎無鞭策。一舉上九天，相攜同所適。,
擬古其六,李白,運速天地閉，胡風結飛霜。百草死冬月，六龍頹西荒。太白出東方，彗星揚精光。鴛鴦非越鳥，何為眷南翔。惟昔鷹將犬，今為侯與王。得水成蛟龍，爭池奪鳳凰。北斗不酌酒，南箕空簸揚。,
擬古其八,李白,月色不可掃，客愁不可道。玉露生秋衣，流螢飛百草。日月終銷燬，天地同枯槁。蟪蛄啼青松，安見此樹老。金丹寧誤俗，昧者難精討。爾非千歲翁，多恨去世早。飲酒入玉壺，藏身以為寶。,
答族侄僧中孚贈玉泉仙人掌茶,李白,常聞玉泉山，山洞多乳窟。仙鼠如白鴉，倒懸清溪月。茗生此中石，玉泉流不歇。根柯灑芳津，採服潤肌骨。叢老卷綠葉，枝枝相接連。曝成仙人掌，似拍洪崖肩。舉世未見之，其名定誰傳。宗英乃禪伯，投贈有佳篇。清鏡燭無鹽，顧慚西子妍。朝坐有餘興，長吟播諸天。,
棲賢寺,李白,知見一何高，拭眼避天位。同觀洗耳人，千古應無愧。,
對酒行,李白,松子棲金華，安期入蓬海。此人古之仙，羽化竟何在。浮生速流電，倏忽變光彩。天地無凋換，容顏有遷改。對酒不肯飲，含情慾誰待。,人生
安州般若寺水閣納涼，喜遇薛員外乂,李白,翛然金園賞，遠近含晴光。樓臺成海氣，草木皆天香。忽逢青雲士，共解丹霞裳。水退池上熱，風生松下涼。吞討破永珍，搴窺臨眾芳。而我遺有漏，與君用無方。心垢都已滅，永言題禪房。,
秋夕旅懷,李白,涼風度秋海，吹我鄉思飛。連山去無際，流水何時歸。目極浮雲色，心斷明月暉。芳草歇柔豔，白露催寒衣。夢長銀漢落，覺罷天星稀。含悲想舊國，泣下誰能揮。,
鳴皋歌奉餞從翁清歸五崖山居,李白,憶昨鳴皋夢裡還，手弄素月清潭間。覺時枕蓆非碧山，側身西望阻秦關。麒麟閣上春還早，著書卻憶伊陽好。青松來風吹古道，綠蘿飛花覆菸草。我家仙翁愛清真，才雄草聖凌古人，欲臥鳴皋絕世塵。鳴皋微茫在何處，五崖峽水橫樵路。身披翠雲裘，袖拂紫煙去。去時應過嵩少間，相思為折三花樹。,
五松山送殷淑,李白,秀色發江左，風流奈若何。仲文了不還，獨立揚清波。載酒五松山，頹然白雲歌。中天度落月，萬里遙相過。撫酒惜此月，流光畏蹉跎。明日別離去，連峰鬱嵯峨。,
寄遠其七,李白,妾在舂陵東。君居漢江島。一日望花光。往來成白道。一為雲雨別。此地生秋草。秋草秋蛾飛。相思愁落暉。何由一相見。滅燭解羅衣。,
寄遠其十,李白,魯縞如玉霜。筆題月氏書。寄書白鸚鵡。西海慰離居。行數雖不多。字字有委曲。天末如見之。開緘淚相續。淚盡恨轉深。千里同此心。相思千萬裡。一書值千金。,
秋浦寄內,李白,我今尋陽去，辭家千里餘。結荷倦水宿，卻寄大雷書。雖不同辛苦，愴離各自居。我自入秋浦，三年北信疏。紅顏愁落盡，白髮不能除。有客自樑苑，手攜五色魚。開魚得錦字，歸問我何如。江山雖道阻，意合不為殊。,
秋浦感主人歸燕寄內,李白,霜凋楚關木，始知殺氣嚴。寥寥金天廓，婉婉綠紅潛。胡燕別主人，雙雙語前檐。三飛四回顧，欲去復相瞻。豈不戀華屋，終然謝珠簾。我不及此鳥，遠行歲已淹。寄書道中嘆，淚下不能緘。,
朝下過盧郎中敘舊遊,李白,君登金華省，我入銀臺門。幸遇聖明主，俱承雲雨恩。復此休浣時，閒為疇昔言。卻話山海事，宛然林壑存。明湖思曉月，疊嶂憶清猿。何由返初服，田野醉芳樽。,
陪從祖濟南太守泛鵲山湖三首,李白,初謂鵲山近，寧知湖水遙。此行殊訪戴，自可緩歸橈。湖闊數千裡，湖光搖碧山。湖西正有月，獨送李膺還。水入北湖去，舟從南浦回。遙看鵲山轉，卻似送人來。,
中丞宋公以吳兵三千赴河南軍次尋陽脫餘之囚,李白,獨坐清天下，專征出海隅。九江皆渡虎，三郡盡還珠。組練明秋浦，樓船入郢都。風高初選將，月滿欲平胡。殺氣橫千里，軍聲動九區。白猿慚劍術，黃石借兵符。戎虜行當翦，鯨鯢立可誅。自憐非劇孟，何以佐良圖。,
贈常侍御,李白,安石在東山，無心濟天下。一起振橫流，功成復瀟灑。大賢有卷舒，季葉輕風雅。匡復屬何人，君為知音者。傳聞武安將，氣振長平瓦。燕趙期洗清，周秦保宗社。登朝若有言，為訪南遷賈。,
宣城青溪（一作入清溪山）,李白,青溪勝桐廬，水木有佳色。山貌日高古，石容天傾側。彩鳥昔未名，白猿初相識。不見同懷人，對之空嘆息。,
古風其六,李白,代馬不思越。越禽不戀燕。情性有所習。土風固其然。昔別雁門關。今戍龍庭前。驚沙亂海日。飛雪迷胡天。蟣蝨生虎鶡。心魂逐旌旃。苦戰功不賞。忠誠難可宣。誰憐李飛將。白首沒三邊。,
襄陽曲,李白,襄陽行樂處，歌舞白銅鞮。江城回綠水，花月使人迷。山公醉酒時，酩酊高陽下。頭上白接籬，倒著還騎馬。峴山臨漢水，水綠沙如雪。上有墮淚碑，青苔久磨滅。且醉習家池，莫看墮淚碑。山公欲上馬，笑殺襄陽兒。,
望黃鶴樓,李白,東望黃鶴山，雄雄半空出。四面生白雲，中峰倚紅日。巖巒行穹跨，峰嶂亦冥密。頗聞列仙人，於此學飛術。一朝向蓬海，千載空石室。金灶生煙埃，玉潭祕清謐。地古遺草木，庭寒老芝術。蹇予羨攀躋，因欲保閒逸。觀奇遍諸嶽，茲嶺不可匹。結心寄青松，永悟客情畢。,
古風其十六,李白,寶劍雙蛟龍。雪花照芙蓉。精光射天地。雷騰不可衝。一去別金匣。飛沉失相從。風胡滅已久。所以潛其鋒。吳水深萬丈。楚山邈千重。雌雄終不隔。神物會當逢。,
古風其二十六,李白,碧荷生幽泉。朝日豔且鮮。秋花冒綠水。密葉羅青煙。秀色空絕世。馨香竟誰傳。坐看飛霜滿。凋此紅芳年。結根未得所。願託華池邊。,
古風其三十一,李白,鄭客西入關。行行未能已。白馬華山君。相逢平原裡。璧遺鎬池君。明年祖龍死。秦人相謂曰。吾屬可去矣。一往桃花源。千春隔流水。,
古風其三十五,李白,醜女來效顰。還家驚四鄰。壽陵失本步。笑殺邯鄲人。一曲斐然子。雕蟲喪天真。棘刺造沐猴。三年費精神。功成無所用。楚楚且華身。大雅思文王。頌聲久崩淪。安得郢中質。一揮成斧斤。,
上三峽,李白,巫山夾青天，巴水流若茲。巴水忽可盡，青天無到時。三朝上黃牛，三暮行太遲。三朝又三暮，不覺鬢成絲。,山水詩
寄王屋山人孟大融,李白,我昔東海上，勞山餐紫霞。親見安期公，食棗大如瓜。中年謁漢主，不愜還歸家。朱顏謝春輝，白髮見生涯。所期就金液，飛步登雲車。願隨夫子天壇上，閒與仙人掃落花。,
夜泊黃山聞殷十四吳吟,李白,昨夜誰為吳會吟，風生萬壑振空林。龍驚不敢水中臥，猿嘯時聞巖下音。我宿黃山碧溪月，聽之卻罷鬆間琴。朝來果是滄洲逸，酤酒醍盤飯霜慄。半酣更發江海聲，客愁頓向杯中失。,
臨江王節士歌,李白,洞庭白波木葉稀，燕鴻始入吳雲飛。吳雲寒，燕鴻苦。風號沙宿瀟湘浦，節士悲秋淚如雨。白日當天心，照之可以事明主。壯士憤，雄風生。安得倚天劍，跨海斬長鯨。,
峴山懷古,李白,訪古登峴首，憑高眺襄中。天清遠峰出，水落寒沙空。弄珠見遊女，醉酒懷山公。感嘆發秋興，長鬆鳴夜風。,
擬古其九,李白,生者為過客，死者為歸人。天地一逆旅，同悲萬古塵。月兔空搗藥，扶桑已成薪。白骨寂無言，青松豈知春。前後更嘆息，浮榮安足珍。,
桃源,李白,昔日狂秦事可嗟，直驅雞犬入桃花。至今不出煙溪口，萬古潺湲二水斜。,
桃源,李白,露暗煙濃草色新，一翻流水滿溪春。可憐漁歌父重來訪，只見桃花不見人。,
擬古其十,李白,仙人騎綵鳳，昨下閬風岑。海水三清淺，桃源一見尋。遺我綠玉杯，兼之紫瓊琴。杯以傾美酒，琴以閒素心。二物非世有，何論珠與金。琴彈鬆裡風，杯勸天上月。風月長相知，世人何倏忽。,
泛沔州城南郎官湖,李白,張公多逸興，共泛沔城隅。當時秋月好，不減武昌都。四座醉清光，為歡古來無。郎官愛此水，因號郎官湖。風流若未減，名與此山俱。,
寓言三首,李白,周公負斧扆，成王何夔夔。武王昔不豫，剪爪投河湄。賢聖遇讒慝，不免人君疑。天風拔大木，禾黍鹹傷萎。管蔡扇蒼蠅，公賦鴟鴞詩。金縢若不啟，忠信誰明之。搖裔雙綵鳳，婉孌三青禽。往還瑤臺裡，鳴舞玉山岑。以歡秦娥意，復得王母心。區區精衛鳥，銜木空哀吟。長安春色歸，先入青門道。綠楊不自持，從風欲傾倒。海燕還秦宮，雙飛入簾櫳。相思不相見，託夢遼城東。,
金陵送張十一再遊東吳,李白,張翰黃花句，風流五百年。誰人今繼作，夫子世稱賢。再動遊吳棹，還浮入海船。春光白門柳，霞色赤城天。去國難為別，思歸各未旋。空餘賈生淚，相顧共悽然。,
南奔書懷,李白,遙夜何漫漫，空歌白石爛。甯戚未匡齊，陳平終佐漢。欃槍掃河洛，直割鴻溝半。歷數方未遷，雲雷屢多難。天人秉旄鉞，虎竹光藩翰。侍筆黃金臺，傳觴青玉案。不因秋風起，自有思歸嘆。主將動讒疑，王師忽離叛。自來白沙上，鼓譟丹陽岸。賓御如浮雲，從風各消散。舟中指可掬，城上骸爭爨。草草出近關，行行昧前算。南奔劇星火，北寇無涯畔。顧乏七寶鞭，留連道傍玩。太白夜食昴，長虹日中貫。秦趙興天兵，茫茫九州亂。感遇明主恩，頗高祖逖言。過江誓流水，志在清中原。拔劍擊前柱，悲歌難重論。第一百八十四卷,
山鷓鴣詞,李白,苦竹嶺頭秋月輝，苦竹南枝鷓鴣飛。嫁得燕山胡雁婿，欲銜我向雁門歸。山雞翟雉來相勸，南禽多被北禽欺。紫塞嚴霜如劍戟，蒼梧欲巢難背違。我今誓死不能去，哀鳴驚叫淚沾衣。,
見京兆韋參軍量移東陽其一,李白,潮水還歸海，流人卻到吳。相逢問愁苦，淚盡日南珠。聞說金華渡，東連五百灘。全勝若耶好，莫道此行難。猿嘯千溪合，松風五月寒。他年一攜手，搖艇入新安。,
玉真公主別館苦雨贈衛尉張卿二首,李白,秋坐金張館，繁陰晝不開。空煙迷雨色，蕭颯望中來。翳翳昏墊苦，沉沉憂恨催。清秋何以慰，白酒盈吾杯。吟詠思管樂，此人已成灰。獨酌聊自勉，誰貴經綸才。彈劍謝公子，無魚良可哀。苦雨思白日，浮雲何由卷。稷契和天人，陰陽乃驕蹇。秋霖劇倒井，昏霧橫絕巘。欲往咫尺途，遂成山川限。潈潈奔溜聞，浩浩驚波轉。泥沙塞中途，牛馬不可辨。飢從漂母食，閒綴羽陵簡。園家逢秋蔬，藜藿不滿眼。蠨蛸結思幽，蟋蟀傷褊淺。廚灶無青煙，刀機生綠蘚。投箸解鷫鸘，換酒醉北堂。丹徒布衣者，慷慨未可量。何時黃金盤，一斛薦檳榔。功成拂衣去，搖曳滄洲傍。,描寫秋天，描寫雨
寄遠其十一,李白,愛君芙蓉嬋娟之豔色。色可餐兮難再得。憐君冰玉清迥之明心。情不極兮意已深。朝共琅玕之綺食。夜同鴛鴦之錦衾。恩情婉孌忽為別。使人莫錯亂愁心。亂愁心。涕如雪。寒燈厭夢魂欲絕。覺來相思生白髮。盈盈漢水若可越。可惜凌波步羅襪。美人美人兮歸去來。莫作朝雲暮雨兮飛陽臺。,
相逢行二首,李白,朝騎五花馬，謁帝出銀臺。秀色誰家子，雲車珠箔開。金鞭遙指點，玉勒近遲迴。夾轂相借問，疑從天上來。蹙入青綺門，當歌共銜杯。銜杯映歌扇，似月雲中見。相見不得親，不如不相見。相見情已深，未語可知心。胡為守空閨，孤眠愁錦衾。錦衾與羅幃，纏綿會有時。春風正澹盪，暮雨來何遲。願因三青鳥，更報長相思。光景不待人，須臾發成絲。當年失行樂，老去徒傷悲。持此道密意，毋令曠佳期。,
贈易秀才,李白,少年解長劍，投贈即分離。何不斷犀象，精光暗往時。蹉跎君自惜，竄逐我因誰。地遠虞翻老，秋深宋玉悲。空摧芳桂色，不屈古鬆姿。感激平生意，勞歌寄此辭。,
古風其十三,李白,君平既棄世。世亦棄君平。觀變窮太易。探元化群生。寂寞綴道論。空簾閉幽情。騶虞不虛來。鸑鷟有時鳴。安知天漢上。白日懸高名。海客去已久。誰人測沈冥。,
古風其十五,李白,燕昭延郭隗。遂築黃金臺。劇辛方趙至。鄒衍復齊來。奈何青雲士。棄我如塵埃。珠玉買歌笑。糟糠養賢才。方知黃鶴舉。千里獨徘徊。,懷才不遇
金陵望漢江,李白,漢江回萬里，派作九龍盤。橫潰豁中國，崔嵬飛迅湍。六帝淪亡後，三吳不足觀。我君混區宇，垂拱眾流安。今日任公子，滄浪罷釣竿。,憂國憂民
古風其二十三,李白,秋露白如玉。團團下庭綠。我行忽見之。寒早悲歲促。人生鳥過目。胡乃自結束。景公一何愚。牛山淚相續。物苦不知足。得隴又望蜀。人心若波瀾。世路有屈曲。三萬六千日。夜夜當秉燭。,
登廣武古戰場懷古,李白,秦鹿奔野草，逐之若飛蓬。項王氣蓋世，紫電明雙瞳。呼吸八千人，橫行起江東。赤精斬白帝，叱吒入關中。兩龍不併躍，五緯與天同。楚滅無英圖，漢興有成功。按劍清八極，歸酣歌大風。伊昔臨廣武，連兵決雌雄。分我一杯羹，太皇乃汝翁。戰爭有古蹟，壁壘頹層穹。猛虎嘯洞壑，飢鷹鳴秋空。翔雲列曉陣，殺氣赫長虹。撥亂屬豪聖，俗儒安可通。沉湎呼豎子，狂言非至公。撫掌黃河曲，嗤嗤阮嗣宗。,懷古詩
贈僧朝美,李白,水客凌洪波，長鯨湧溟海。百川隨龍舟，噓吸竟安在。中有不死者，探得明月珠。高價傾宇宙，餘輝照江湖。苞卷金縷褐，蕭然若空無。誰人識此寶，竊笑有狂夫。了心何言說，各勉黃金軀。,
古風其四十,李白,鳳飢不啄粟。所食唯琅玕。焉能與群雞。刺蹙爭一餐。朝鳴昆丘樹。夕飲砥柱湍。歸飛海路遠。獨宿天霜寒。幸遇王子晉。結交青雲端。懷恩未得報。感別空長嘆。,
自巴東舟行經瞿唐峽登巫山最高峰還題壁,李白,江行幾千裡，海月十五圓。始經瞿塘峽，遂步巫山巔。巫山高不窮，巴國盡所歷。日邊攀垂蘿，霞外倚穹石。飛步凌絕頂，極目無纖煙。卻顧失丹壑，仰觀臨青天。青天若可捫，銀漢去安在。望雲知蒼梧，記水辨瀛海。周遊孤光晚，歷覽幽意多。積雪照空谷，悲風鳴森柯。歸途行欲曛，佳趣尚未歇。江寒早啼猿，鬆暝已吐月。月色何悠悠，清猿響啾啾。辭山不忍聽，揮策還孤舟。,
宿蝦湖【蝦換魚旁】,李白,雞鳴發黃山，暝投鰕湖宿。白雨映寒山，森森似銀竹。提攜採鉛客，結荷水邊沐。半夜四天開，星河爛人目。明晨大樓去，岡隴多屈伏。當與持斧翁，前溪伐雲木。,
自金陵溯流過白壁山玩月達天門寄句容王主簿,李白,滄江溯流歸，白璧見秋月。秋月照白璧，皓如山陰雪。幽人停宵征，賈客忘早發。進帆天門山，回首牛渚沒。川長信風來，日出宿霧歇。故人在咫尺，新賞成胡越。寄君青蘭花，惠好庶不絕。,
春歸終南山鬆龕舊隱,李白,我來南山陽，事事不異昔。卻尋溪中水，還望巖下石。薔薇緣東窗，女蘿繞北壁。別來能幾日，草木長數尺。且覆命酒樽，獨酌陶永夕。,
尋雍尊師隱居,李白,群峭碧摩天，逍遙不記年。撥雲尋古道，倚石聽流泉。花暖青牛臥，鬆高白鶴眠。語來江色暮，獨自下寒煙。,老師
黃葛篇,李白,黃葛生洛溪，黃花自綿冪。青煙蔓長條，繚繞幾百尺。閨人費素手，采緝作絺綌。縫為絕國衣，遠寄日南客。蒼梧大火落，暑服莫輕擲。此物雖過時，是妾手中跡。,
口號（一作口號留別金陵諸公）,李白,食出野田美，酒臨遠水傾。東流若未盡，應見別離情。,
中山孺子妾歌,李白,中山孺子妾，特以色見珍。雖然不如延年妹，亦是當時絕世人。桃李出深井，花豔驚上春。一貴復一賤，關天豈由身。芙蓉老秋霜，團扇羞網塵。戚姬髡髮入舂市，萬古共悲辛。,
枯魚過河泣,李白,白龍改常服，偶被豫且制。誰使爾為魚，徒勞訴天帝。作書報鯨鯢，勿恃風濤勢。濤落歸泥沙，翻遭螻蟻噬。萬乘慎出入，柏人以為識。,
擬古其十二,李白,去去復去去，辭君還憶君。漢水既殊流，楚山亦此分。人生難稱意，豈得長為群。越燕喜海日，燕鴻思朔雲。別久容華晚，琅玕不能飯。日落知天昏，夢長覺道遠。望夫登高山，化石竟不返。,
送族弟單父主簿凝攝宋城主簿至郭南月橋卻回,李白,吾家青萍劍，操割有餘閒。往來糾二邑，此去何時還。鞍馬月橋南，光輝歧路間。賢豪相追餞，卻到棲霞山。群花散芳園，斗酒開離顏。樂酣相顧起，征馬無由攀。,
送張遙之壽陽幕府,李白,壽陽信天險，天險橫荊關。苻堅百萬眾，遙阻八公山。不假築長城，大賢在其間。戰夫若熊虎，破敵有餘閒。張子勇且英，少輕衛霍孱。投軀紫髯將，千里望風顏。勖爾效才略，功成衣錦還。,
送白利從金吾董將軍西征,李白,西羌延國討，白起佐軍威。劍決浮雲氣，弓彎明月輝。馬行邊草綠，旌卷曙霜飛。抗手凜相顧，寒風生鐵衣。,
魯中送二從弟赴舉之西京（一作送族弟【金,李白,魯客向西笑，君門若夢中。霜凋逐臣發，日憶明光宮。復羨二龍去，才華冠世雄。平衢騁高足，逸翰凌長風。舞袖拂秋月，歌筵聞早鴻。送君日千里，良會何由同。,
送紀秀才遊越,李白,海水不滿眼，觀濤難稱心。即知蓬萊石，卻是巨鰲簪。送爾遊華頂，令餘發舄吟。仙人居射的，道士住山陰。禹穴尋溪入，雲門隔嶺深。綠蘿秋月夜，相憶在鳴琴。,
題嵩山逸人元丹丘山居,李白,家本紫雲山，道風未淪落。沉懷丹丘志，衝賞歸寂寞。朅來遊閩荒，捫涉窮禹鑿。夤緣泛潮海，偃蹇陟廬霍。憑雷躡天窗，弄影憩霞閣。且欣登眺美，頗愜隱淪諾。三山曠幽期，四嶽聊所託。故人契嵩潁，高義炳丹雘。滅跡遺紛囂，終言本峰壑。自矜林湍好，不羨朝市樂。偶與真意並，頓覺世情薄。爾能折芳桂，吾亦採蘭若。拙妻好乘鸞，嬌女愛飛鶴。提攜訪神仙，從此鍊金藥。,
僧伽歌,李白,真僧法號號僧伽，有時與我論三車。問言誦咒幾千遍，口道恆河沙復沙。此僧本住南天竺，為法頭陀來此國。戒得長天秋月明，心如世上青蓮色。意清淨，貌稜稜。亦不減，亦不增。瓶裡千年鐵柱骨，手中萬歲胡孫藤。嗟予落魄江淮久，罕遇真僧說空有。一言散盡波羅夷，再禮渾除犯輕垢。,
題金陵王處士水亭,李白,王子耽玄言，賢豪多在門。好鵝尋道士，愛竹嘯名園。樹色老荒苑，池光蕩華軒。此堂見明月，更憶陸平原。掃拭青玉簟，為餘置金尊。醉罷欲歸去，花枝宿鳥喧。何時復來此，再得洗囂煩。,
送二季之江東,李白,初發強中作，題詩與惠連。多慚一日長，不及二龍賢。西塞當中路，南風欲進船。雲峰出遠海，帆影掛清川。禹穴藏書地，匡山種杏田。此行俱有適，遲爾早歸旋。,
贈韋侍御黃裳其一,李白,太華生長鬆，亭亭凌霜雪。天與百尺高，豈為微飆折。桃李賣陽豔，路人行且迷。春光掃地盡，碧葉成黃泥。願君學長鬆，慎勿作桃李。受屈不改心，然後知君子。,勵志詩
贈郭將軍,李白,將軍少年出武威，入掌銀臺護紫微。平明拂劍朝天去，薄暮垂鞭醉酒歸。愛子臨風吹玉笛，美人向月舞羅衣。疇昔雄豪如夢裡，相逢且欲醉春暉。,
代美人愁鏡其一,李白,明明金鵲鏡，了了玉臺前。拂拭交冰月，光輝何清圓。紅顏老昨日，白髮多去年。鉛粉坐相誤，照來空悽然。美人贈此盤龍之寶鏡，燭我金縷之羅衣。時將紅袖拂明月，為惜普照之餘暉。影中金鵲飛不滅，臺下青鸞思獨絕。稿砧一別若箭弦，去有日，來無年。狂風吹卻妾心斷，玉箸並墮菱花前。,
前有一尊酒行二首,李白,春風東來忽相過，金樽淥酒生微波。落花紛紛稍覺多，美人慾醉朱顏酡。青軒桃李能幾何，流光欺人忽蹉跎。君起舞，日西夕。當年意氣不肯平，白髮如絲嘆何益。琴奏龍門之綠桐，玉壺美酒清若空。催弦拂柱與君飲，看朱成碧顏始紅。胡姬貌如花，當壚笑春風。笑春風，舞羅衣，君今不醉將安歸。,
在潯陽非所寄內,李白,聞難知慟哭，行啼入府中。多君同蔡琰，流淚請曹公。知登吳章嶺，昔與死無分。崎嶇行石道，外折入青雲。相見若悲嘆，哀聲那可聞。,
春日遊羅敷潭,李白,行歌入谷口，路盡無人躋。攀崖度絕壑，弄水尋回溪。雲從石上起，客到花間迷。淹留未盡興，日落群峰西。,
宴陶家亭子,李白,曲巷幽人宅，高門大士家。池開照膽鏡，林吐破顏花。綠水藏春日，青軒祕晚霞。若聞弦管妙，金谷不能誇。,
夜泛洞庭尋裴侍御清酌,李白,日晚湘水綠，孤舟無端倪。明湖漲秋月，獨泛巴陵西。過憩裴逸人，巖居陵丹梯。抱琴出深竹，為我彈鵾雞。,
獄中上崔相渙,李白,胡馬渡洛水，血流徵戰場。千門閉秋景，萬姓危朝霜。賢相燮元氣，再欣海縣康。臺庭有夔龍，列宿粲成行。羽翼三元聖，發輝兩太陽。應念覆盆下，雪泣拜天光。,
焦山望鬆寥山,李白,石壁望鬆寥，宛然在碧霄。安得五彩虹，駕天作長橋。仙人如愛我，舉手來相招。,
古風其九,李白,莊周夢胡蝶。胡蝶為莊周。一體更變易。萬事良悠悠。乃知蓬萊水。復作清淺流。青門種瓜人。舊日東陵侯。富貴故如此。營營何所求。,
贈閭丘處士,李白,賢人有素業，乃在沙塘陂。竹影掃秋月，荷衣落古池。閒讀山海經，散帙臥遙帷。且耽田家樂，遂曠林中期。野酌勸芳酒，園蔬烹露葵。如能樹桃李，為我結茅茨。,
古風其二十七,李白,燕趙有秀色。綺樓青雲端。眉目豔皎月。一笑傾城歡。常恐碧草晚。坐泣秋風寒。纖手怨玉琴。清晨起長嘆。焉得偶君子。共乘雙飛鸞。,
經亂後將避地剡中留贈崔宣城,李白,雙鵝飛洛陽，五馬渡江徼。何意上東門，胡雛更長嘯。中原走豺虎，烈火焚宗廟。太白晝經天，頹陽掩餘照。王城皆蕩覆，世路成奔峭。四海望長安，顰眉寡西笑。蒼生疑落葉，白骨空相吊。連兵似雪山，破敵誰能料。我垂北溟翼，且學南山豹。崔子賢主人，歡娛每相召。胡床紫玉笛，卻坐青雲叫。楊花滿州城，置酒同臨眺。忽思剡溪去，水石遠清妙。雪盡天地明，風開湖山貌。悶為洛生詠，醉發吳越調。赤霞動金光，日足森海嶠。獨散萬古意，閒垂一溪釣。猿近天上啼，人移月邊棹。無以墨綬苦，來求丹砂要。華髮長折腰，將貽陶公誚。,
奔亡道中其一,李白,蘇武天山上，田橫海島邊。萬重關塞斷，何日是歸年。亭伯去安在，李陵降未歸。愁容變海色，短服改胡衣。談笑三軍卻，交遊七貴疏。仍留一隻箭，未射魯連書。函谷如玉關，幾時可生還。洛陽為易水，嵩嶽是燕山。俗變羌胡語，人多沙塞顏。申包惟慟哭，七日鬢毛斑。淼淼望湖水，青青蘆葉齊。歸心落何處，日沒大江西。歇馬傍春草，欲行遠道迷。誰忍子規鳥，連聲向我啼。,
寄弄月溪吳山人,李白,嘗聞龐德公，家住洞湖水。終身棲鹿門，不入襄陽市。夫君弄明月，滅景清淮裡。高蹤邈難追，可與古人比。清揚杳莫睹，白雲空望美。待我辭人間，攜手訪松子。,
上元夫人,李白,上元誰夫人，偏得王母嬌。嵯峨三角髻，餘發散垂腰。裘披青毛錦，身著赤霜袍。手提嬴女兒，閒與鳳吹簫。眉語兩自笑，忽然隨風飄。,
下尋陽城泛彭蠡寄黃判官,李白,浪動灌嬰井，尋陽江上風。開帆入天鏡，直向彭湖東。落景轉疏雨，晴雲散遠空。名山發佳興，清賞亦何窮。石鏡掛遙月，香爐滅彩虹。相思俱對此，舉目與君同。,
沐浴子,李白,沐芳莫彈冠，浴蘭莫振衣。處世忌太潔，志人貴藏輝。滄浪有釣叟，吾與爾同歸。,
入彭蠡經鬆門觀石鏡緬懷謝康樂題詩書遊覽之,李白,謝公之彭蠡，因此遊鬆門。餘方窺石鏡，兼得窮江源。將欲繼風雅，豈徒清心魂。前賞逾所見，後來道空存。況屬臨泛美，而無洲諸喧。漾水向東去，漳流直南奔。空濛三川夕，回合千里昏。青桂隱遙月，綠楓鳴愁猿。水碧或可採，金精祕莫論。吾將學仙去，冀與琴高言。,
望夫山,李白,□望臨碧空。【禺頁】怨情感離別。江草不知愁。巖花但爭發。雲山萬重隔。音信千里絕。春去秋復來。相思幾時歇。,
司馬將軍歌代隴上健兒陳安,李白,狂風吹古月，竊弄章華臺。北落明星動光彩，南征猛將如雲雷。手中電擊倚天劍，直斬長鯨海水開。我見樓船壯心目，頗似龍驤下三蜀。揚兵習戰張虎旗，江中白浪如銀屋。身居玉帳臨河魁，紫髯若戟冠崔嵬，細柳開營揖天子，始知灞上為嬰孩。羌笛橫吹阿嚲回，向月樓中吹落梅。將軍自起舞長劍，壯士呼聲動九垓。功成獻凱見明主，丹青畫像麒麟臺。,戰爭詩
待酒不至,李白,玉壺系青絲，沽酒來何遲。山花向我笑，正好銜杯時。晚酌東窗下，流鶯覆在茲。春風與醉客，今日乃相宜。,
陽春歌,李白,長安白日照春空，綠楊結煙垂嫋風。披香殿前花始紅，流芳髮色繡戶中。繡戶中，相經過。飛燕皇后輕身舞，紫宮夫人絕世歌。聖君三萬六千日，歲歲年年奈樂何。,
廬山東林寺夜懷,李白,我尋青蓮宇，獨往謝城闕。霜清東林鐘，水白虎溪月。天香生虛空，天樂鳴不歇。宴坐寂不動，大千入毫髮。湛然冥真心，曠劫斷出沒。,
入朝曲,李白,金陵控海浦，淥水帶吳京。鐃歌列騎吹，颯沓引公卿。槌鐘速嚴妝，伐鼓啟重城。天子憑玉幾，劍履若雲行。日出照萬戶，簪裾爛明星。朝罷沐浴閒，遨遊閬風亭。濟濟雙闕下，歡娛樂恩榮。,
金陵歌，送別範宣,李白,石頭巉巖如虎踞，凌波欲過滄江去。鐘山龍盤走勢來，秀色橫分歷陽樹。四十餘帝三百秋，功名事蹟隨東流。白馬小兒誰家子，泰清之歲來關囚。金陵昔時何壯哉，席捲英豪天下來。冠蓋散為煙霧盡，金輿玉座成寒灰。扣劍悲吟空咄嗟，樑陳白骨亂如麻。天子龍沉景陽井，誰歌玉樹後庭花。此地傷心不能道，目下離離長春草。送爾長江萬里心，他年來訪南山老。,
送崔十二遊天竺寺,李白,還聞天竺寺，夢想懷東越。每年海樹霜，桂子落秋月。送君遊此地，已屬流芳歇。待我來歲行，相隨浮溟渤。,
送於十八應四子舉落第還嵩山,李白,吾祖吹橐籥，天人信森羅。歸根復太素，群動熙元和。炎炎四真人，摛辯若濤波。交流無時寂，楊墨日成科。夫子聞洛誦，誇才才固多。為金好踴躍，久客方蹉跎。道可束賣之，五寶溢山河。勸君還嵩丘，開酌盼庭柯。三花如未落，乘興一來過。,
送薛九被讒去魯,李白,宋人不辨玉，魯賤東家丘。我笑薛夫子，胡為兩地遊。黃金消眾口，白璧竟難投。梧桐生蒺藜，綠竹乏佳賓。鳳凰宿誰家，遂與群雞匹。田家養老馬，窮士歸其門。蛾眉笑躃者，賓客去平原。卻斬美人首，三千還駿奔。毛公一挺劍，楚趙兩相存。孟嘗習狡兔，三窟賴馮諼。信陵奪兵符，為用侯生言。春申一何愚，刎首為李園。賢哉四公子，撫掌黃泉裡。借問笑何人，笑人不好士。爾去且勿喧，桃李竟何言。沙丘無漂母，誰肯飯王孫。,
單父東樓秋夜送族弟沈之秦時凝弟在席,李白,爾從咸陽來，問我何勞苦。沐猴而冠不足言，身騎土牛滯東魯。沈弟欲行凝弟留，孤飛一雁秦雲秋。坐來黃葉落四五，北斗已掛西城樓。絲桐感人弦亦絕，滿堂送君皆惜別。捲簾見月清興來，疑是山陰夜中雪。明日斗酒別，惆悵清路塵。遙望長安日，不見長安人。長安宮闕九天上，此地曾經為近臣。一朝復一朝，發白心不改。屈原憔悴滯江潭，亭伯流離放遼海。折翮翻飛隨轉蓬，聞弦墜虛下霜空。聖朝久棄青雲士，他日誰憐張長公。,
秋浦清溪雪夜對酒，客有唱山鷓鴣者,李白,披君貂襜褕，對君白玉壺。雪花酒上滅，頓覺夜寒無。客有桂陽至，能吟山鷓鴣。清風動窗竹，越鳥起相呼。持此足為樂，何煩笙與竽。,
元丹丘歌,李白,元丹丘，愛神仙。朝飲潁川之清流，暮還嵩岑之紫煙，三十六峰長周旋。長周旋，躡星虹，身騎飛龍耳生風，橫河跨海與天通，我知爾遊心無窮。,
詠山樽二首,李白,蟠木不雕飾，且將斤斧疏。樽成山嶽勢，材是棟樑餘。外與金罍並，中涵玉醴虛。慚君垂拂拭，遂忝玳筵居。擁腫寒山木，嵌空成酒樽。愧無江海量，偃蹇在君門。,
題元丹丘潁陽山居,李白,仙遊渡潁水，訪隱同元君。忽遺蒼生望，獨與洪崖群。卜地初晦跡，興言且成文。卻顧北山斷，前瞻南嶺分。遙通汝海月，不隔嵩丘雲。之子合逸趣，而我欽清芬。舉跡倚松石，談笑迷朝曛。益願狎青鳥，拂衣棲江濆。,
送蕭三十一之魯中兼問稚子伯禽,李白,六月南風吹白沙，吳牛喘月氣成霞。水國鬱蒸不可處，時炎道遠無行車。夫子如何涉江路，雲帆嫋嫋金陵去。高堂倚門望伯魚，魯中正是趨庭處。我家寄在沙丘傍，三年不歸空斷腸。君行既識伯禽子，應駕小車騎白羊。,
雨後望月,李白,四郊陰靄散，開戶半蟾生。萬里舒霜合，一條江練橫。出時山眼白，高後海心明。為惜如團扇，長吟到五更。,
餞校書叔雲,李白,少年費白日，歌笑矜朱顏。不知忽已老，喜見春風還。惜別且為歡，裴回桃李間。看花飲美酒，聽鳥臨晴山。向晚竹林寂，無人空閉關。,
玉真仙人詞,李白,玉真之仙人，時往太華峰。清晨鳴天鼓，飆欻騰雙龍。弄電不輟手，行雲本無蹤。幾時入少室，王母應相逢。,
寄遠其八,李白,憶昨東園桃李紅碧枝。與君此時初別離。金瓶落井無訊息。令人行嘆復坐思。坐思行嘆成楚越。春風玉顏畏銷歇。碧窗紛紛下落花。青樓寂寂空明月。兩不見。但相思。空留錦字表心素。至今緘愁不忍窺。,
秋夜與劉碭山泛宴喜亭池,李白,明宰試舟楫，張燈宴華池。文招樑苑客，歌動郢中兒。月色望不盡，空天交相宜。令人慾泛海，只待長風吹。,
示金陵子（一作金陵子詞）,李白,金陵城東誰家子，竊聽琴聲碧窗裡。落花一片天上來，隨人直渡西江水。楚歌吳語嬌不成，似能未能最有情。謝公正要東山妓，攜手林泉處處行。,
侍從遊宿溫泉宮作,李白,羽林十二將，羅列應星文。霜仗懸秋月，霓旌卷夜雲。嚴更千戶肅，清樂九天聞。日出瞻佳氣，蔥蔥繞聖君。,
在水軍宴贈幕府諸侍御,李白,月化五白龍，翻飛凌九天。胡沙驚北海，電掃洛陽川。虜箭雨宮闕，皇輿成播遷。英王受廟略，秉鉞清南邊。雲旗卷海雪，金戟羅江煙。聚散百萬人，弛張在一賢。霜臺降群彥，水國奉戎旃。繡服開宴語，天人借樓船。如登黃金臺，遙謁紫霞仙。卷身編蓬下，冥機四十年。寧知草間人，腰下有龍泉。浮雲在一決，誓欲清幽燕。願與四座公，靜談金匱篇。齊心戴朝恩，不惜微軀捐。所冀旄頭滅，功成追魯連。,
九月十日即事,李白,昨日登高罷，今朝更舉觴。菊花何太苦，遭此兩重陽。,重陽節，描寫菊花
贈友人其三,李白,慢世薄功業。非無胸中畫。謔浪萬古賢。以為兒童劇。立產如廣費。匡君懷長策。但苦山北寒。誰知道南宅。歲酒上逐風。霜鬢兩邊白。蜀主思孔明。晉家望安石。時人列五鼎。談笑期一擲。虎伏被胡塵。漁歌遊海濱。弊裘恥妻嫂。長劍託交親。夫子秉家義。群公難與鄰。莫持西江水。空許東溟臣。他日青雲去。黃金報主人。,友情詩
掛席江上待月有懷,李白,待月月未出，望江江自流。倏忽城西郭，青天懸玉鉤。素華雖可攬，清景不可遊。耿耿金波里，空瞻鳷鵲樓。,人生
古風其二十八,李白,容顏若飛電。時景如飄風。草綠霜已白。日西月復東。華鬢不耐秋。颯然成衰蓬。古來賢聖人。一一誰成功。君子變猿鶴。小人為沙蟲。不及廣成子。乘雲駕輕鴻。,
古風其二十九,李白,三季分戰國。七雄成亂麻。王風何怨怒。世道終紛拏。至人洞玄象。高舉凌紫霞。仲尼欲浮海。吾祖之流沙。聖賢共淪沒。臨歧胡咄嗟。,
太原早秋,李白,歲落眾芳歇，時當大火流。霜威出塞早，雲色渡河秋。夢繞邊城月，心飛故國樓。思歸若汾水，無日不悠悠。,描寫秋天，思鄉詩
江行寄遠,李白,刳木出吳楚，危槎百餘尺。疾風吹片帆，日暮千里隔。別時酒猶在，已為異鄉客。思君不可得，愁見江水碧。,思念詩
宿白鷺洲寄楊江寧,李白,朝別朱雀門，暮棲白鷺洲。波光搖海月，星影入城樓。望美金陵宰，如思瓊樹憂。徒令魂入夢，翻覺夜成秋。綠水解人意，為餘西北流。因聲玉琴裡，盪漾寄君愁。,
寄韋南陵冰餘江上乘興訪之遇尋顏尚書笑有此,李白,南船正東風，北船來自緩。江上相逢借問君，語笑未了風吹斷。聞君攜伎訪情人，應為尚書不顧身。堂上三千珠履客，甕中百斛金陵春。恨我阻此樂，淹留楚江濱。月色醉遠客，山花開欲然。春風狂殺人，一日劇三年。乘興嫌太遲，焚卻子猷船。夢見五柳枝，已堪掛馬鞭。何日到彭澤，長歌陶令前。,
酬殷明佐見贈五雲裘歌,李白,我吟謝脁詩上語，朔風颯颯吹飛雨。謝脁已沒青山空，後來繼之有殷公。粉圖珍裘五雲色，曄如晴天散彩虹。文章彪炳光陸離，應是素娥玉女之所為。輕如松花落金粉，濃似苔錦含碧滋。遠山積翠橫海島，殘霞飛丹映江草。凝毫採掇花露容，幾年功成奪天造。故人贈我我不違，著令山水含清暉。頓驚謝康樂，詩興生我衣。襟前林壑斂暝色，袖上雲霞收夕霏。群仙長嘆驚此物，千崖萬嶺相縈鬱。身騎白鹿行飄颻，手翳紫芝笑披拂。相如不足跨鷫鸘，王恭鶴氅安可方。瑤臺雪花數千點，片片吹落春風香。為君持此凌蒼蒼，上朝三十六玉皇。下窺夫子不可及，矯首相思空斷腸。,
憶崔郎中宗之遊南陽遺吾孔子琴撫之潸然感舊,李白,昔在南陽城，唯餐獨山蕨。憶與崔宗之，白水弄素月。時過菊潭上，縱酒無休歇。泛此黃金花，頹然清歌發。一朝摧玉樹，生死殊飄忽。留我孔子琴，琴存人已歿。誰傳廣陵散，但哭邙山骨。泉戶何時明，長掃狐兔窟。,
秋日煉藥院鑷白髮，贈元六兄林宗,李白,木落識歲秋，瓶冰知天寒。桂枝日已綠，拂雪凌雲端。弱齡接光景，矯翼攀鴻鸞。投分三十載，榮枯同所歡。長吁望青雲，鑷白坐相看。秋顏入曉鏡，壯發凋危冠。窮與鮑生賈，飢從漂母餐。時來極天人，道在豈吟歎。樂毅方適趙，蘇秦初說韓。卷舒固在我，何事空摧殘。,
贈黃山胡公求白鷳,李白,請以雙白璧，買君雙白鷳。白鷳白如錦，白雪恥容顏。照影玉潭裡，刷毛琪樹間。夜棲寒月靜，朝步落花間。我願得此鳥，玩之坐碧山。胡公能輟贈，籠寄里人還。,
擬古其七,李白,世路今太行，回車竟何託。萬族皆凋枯，遂無少可樂。曠野多白骨，幽魂共銷鑠。榮貴當及時，春華宜照灼。人非崑山玉，安得長璀錯。身沒期不朽，榮名在麟閣。,
魯郡堯祠送張十四遊河北,李白,猛虎伏尺草，雖藏難蔽身。有如張公子，骯髒在風塵。豈無橫腰劍，屈彼淮陰人。擊築向北燕，燕歌易水濱。歸來泰山上，當與爾為鄰。,
感興其五,李白,西國有美女。結樓青雲端。蛾眉豔曉月。一笑傾城歡。高節不可奪。炯心如凝丹。常恐彩色晚。不為人所觀。安得配君子。共乘雙飛鸞。,
侍從宜春苑奉詔賦龍池柳色初青聽新鶯百囀歌,李白,東風已綠瀛洲草，紫殿紅樓覺春好。池南柳色半青青，縈煙嫋娜拂綺城。垂絲百尺掛雕楹，上有好鳥相和鳴，間關早得春風情。春風捲入碧雲去，千門萬戶皆春聲。是時君王在鎬京，五雲垂暉耀紫清。仗出金宮隨日轉，天回玉輦繞花行。始向蓬萊看舞鶴，還過茝石聽新鶯。新鶯飛繞上林苑，願入簫韶雜鳳笙。,
觀佽飛斬蛟龍圖贊,李白,佽飛斬長蛟，遺圖畫中見。登舟既虎嘯，激水方龍戰。驚波動連山，拔劍曳雷電。鱗摧白刃下，血染滄江變。感此壯古人，千秋若對面。,
地藏菩薩贊,李白,本心若虛空，清淨無一物。焚蕩淫怒痴，圓寂了見佛。五彩圖聖像，悟真非妄傳。掃雪萬病盡，爽然清涼天。贊此功德海，永為曠代宣。,
紫藤樹,李白,紫藤掛雲木，花蔓宜陽春。密葉隱歌鳥，香風留美人。,
求崔山人百丈崖瀑布圖,李白,百丈素崖裂，四山丹壁開。龍潭中噴射，晝夜生風雷。但見瀑泉落，如潈雲漢來。聞君寫真圖，島嶼備縈迴。石黛刷幽草，曾青澤古苔。幽緘倘相傳，何必向天臺。,
江夏送張丞,李白,欲別心不忍，臨行情更親。酒傾無限月，客醉幾重春。藉草依流水，攀花贈遠人。送君從此去，回首泣迷津。,
淮海對雪贈傅靄,李白,朔雪落吳天，從風渡溟渤。海樹成陽春，江沙浩明月。興從剡溪起，思繞樑園發。寄君郢中歌，曲罷心斷絕。,思念詩
寄遠其一,李白,三鳥別王母。銜書來見過。腸斷若剪弦。其如愁思何。遙知玉窗裡。纖手弄雲和。奏曲有深意。青松交女蘿。寫水山井中。同泉豈殊波。秦心與楚恨。皎皎為誰多。,
贈薛校書,李白,我有吳越曲，無人知此音。姑蘇成蔓草，麋鹿空悲吟。未誇觀濤作，空鬱釣鰲心。舉手謝東海，虛行歸故林。,
述德兼陳情上哥舒大夫,李白,天為國家孕英才，森森矛戟擁靈臺。浩蕩深謀噴江海，縱橫逸氣走風雷。丈夫立身有如此，一呼三軍皆披靡。衛青謾作大將軍，白起真成一豎子。,
贈內,李白,三百六十日，日日醉如泥。雖為李白婦，何異太常妻。,
宣城哭蔣徵君華,李白,敬亭埋玉樹，知是蔣徵君。安得相如草，空餘封禪文。池臺空有月，詞賦舊凌雲。獨掛延陵劍，千秋在古墳。第一百八十五卷,
贈秋浦柳少府,李白,秋浦舊蕭索，公庭人吏稀。因君樹桃李，此地忽芳菲。搖筆望白雲，開簾當翠微。時來引山月，縱酒酣清暉。而我愛夫子，淹留未忍歸。,
贈崔秋浦其二,李白,崔令學陶令。北窗常晝眠。抱琴時弄月。取意任無弦。見客但傾酒。為官不愛錢。東皋春事起。種黍早歸田。,
曉晴,李白,野涼疏雨歇，春色遍萋萋。魚躍青池滿，鶯吟綠樹低。野花妝面溼，山草紐斜齊。零落殘雲片，風吹掛竹谿。,
博平鄭太守自廬山千里相尋入江夏北市門見訪,李白,大梁貴公子，氣蓋蒼梧雲。若無三千客，誰道信陵君。救趙復存魏，英威天下聞。邯鄲能屈節，訪博從毛薛。夷門得隱淪，而與侯生親。仍要鼓刀者，乃是袖槌人。好士不盡心，何能保其身。多君重然諾，意氣遙相托。五馬入市門，金鞍照城郭。都忘虎竹貴，且與荷衣樂。去去桃花源，何時見歸軒。相思無終極，腸斷朗江猿。,
胡無人行,李白,十萬羽林兒，臨洮破郅支。殺添胡地骨，降足漢營旗。塞闊牛羊散，兵休帳幕移。空流隴頭水，嗚咽向人悲。,
贈友人其一,李白,蘭生不當戶，別是閒庭草。夙被霜露欺，紅榮已先老。謬接瑤華枝，結根君王池。顧無馨香美，叨沐清風吹。餘芳若可佩，卒歲長相隨。,友情詩
古風其三十二,李白,蓐收肅金氣。西陸弦海月。秋蟬號階軒。感物憂不歇。良辰竟何許。大運有淪忽。天寒悲風生。夜久眾星沒。惻惻不忍言。哀歌逮明發。,
書懷贈南陵常贊府,李白,歲星入漢年，方朔見明主。調笑當時人，中天謝雲雨。一去麒麟閣，遂將朝市乖。故交不過門，秋草日上階。當時何特達，獨與我心諧。置酒凌歊臺，歡娛未曾歇。歌動白紵山，舞迴天門月。問我心中事，為君前致辭。君看我才能，何似魯仲尼。大聖猶不遇，小儒安足悲。雲南五月中，頻喪渡瀘師。毒草殺漢馬，張兵奪雲旗。至今西二河，流血擁殭屍。將無七擒略，魯女惜園葵。咸陽天下樞，累歲人不足。雖有數鬥玉，不如一盤粟。賴得契宰衡，持鈞慰風俗。自顧無所用，辭家方來歸。霜驚壯士發，淚滿逐臣衣。以此不安席，蹉跎身世違。終當滅衛謗，不受魯人譏。,
古風其二十四,李白,大車揚飛塵，亭午暗阡陌。中貴多黃金，連雲開甲宅。路逢鬥雞者，冠蓋何輝赫。鼻息幹虹霓，行人皆怵惕。世無洗耳翁，誰知堯與跖！,
至鴨欄驛上白馬磯贈裴侍御,李白,側疊萬古石，橫為白馬磯。亂流若電轉，舉棹揚珠輝。臨驛卷緹幕，升常接繡衣。情親不避馬，為我解霜威。,友情詩
古風其四十四,李白,綠蘿紛葳蕤。繚繞松柏枝。草木有所託。歲寒尚不移。奈何夭桃色。坐嘆葑菲詩。玉顏豔紅彩。雲發非素絲。君子恩已畢。賤妾將何為。,
古風其四十八,李白,秦皇按寶劍。赫怒震威神。逐日巡海右。驅石駕滄津。徵卒空九寓。作橋傷萬人。但求蓬島藥。豈思農扈春。力盡功不贍。千載為悲辛。,
古風其五十,李白,宋國梧臺東。野人得燕石。誇作天下珍。卻哂趙王璧。趙璧無緇磷。燕石非貞真。流俗多錯誤。豈知玉與珉。,
寄當塗趙少府炎,李白,晚登高樓望，木落雙江清。寒山饒積翠，秀色連州城。目送楚雲盡，心悲胡雁聲。相思不可見，回首故人情。,
陪宋中丞武昌夜飲懷古,李白,清景南樓夜，風流在武昌。庾公愛秋月，乘興坐胡床。龍笛吟寒水，天河落曉霜。我心還不淺，懷古醉餘觴。,
丹陽湖,李白,湖與元氣連，風波浩難止。天外賈客歸，雲間片帆起。龜遊蓮葉上，鳥宿蘆花裡。少女棹歸舟，歌聲逐流水。,
幽澗泉,李白,拂彼白石，彈吾素琴。幽澗愀兮流泉深，善手明徽高張清。心寂歷似千古，鬆颼飀兮萬尋。中見愁猿弔影而危處兮，叫秋木而長吟。客有哀時失職而聽者，淚淋浪以沾襟。乃緝商綴羽，潺湲成音。吾但寫聲發情於妙指，殊不知此曲之古今。幽澗泉，鳴深林。,
君道曲樑之雅歌有五章今作一章,李白,大君若天覆，廣運無不至。軒後爪牙常先太山稽，如心之使臂。小白鴻翼於夷吾，劉葛魚水本無二。土扶可成牆，積德為厚地。,
對酒醉題屈突明府廳,李白,陶令八十日，長歌歸去來。故人建昌宰，借問幾時回。風落吳江雪，紛紛入酒杯。山翁今已醉，舞袖為君開。,
留別曹南群官之江南,李白,我昔釣白龍，放龍溪水傍。道成本欲去，揮手凌蒼蒼。時來不關人，談笑遊軒皇。獻納少成事，歸休辭建章。十年罷西笑，覽鏡如秋霜。閉劍琉璃匣，煉丹紫翠房。身佩豁落圖，腰垂虎鞶囊。仙人駕綵鳳，志在窮遐荒。戀子四五人，裴回未翱翔。東流送白日，驟歌蘭蕙芳。仙宮兩無從，人間久摧藏。范蠡說句踐，屈平去懷王。飄飄紫霞心，流浪憶江鄉。愁為萬里別，復此一銜觴。淮水帝王州，金陵繞丹陽。樓臺照海色，衣馬搖川光。及此北望君，相思淚成行。朝雲落夢渚，瑤草空高堂。帝子隔洞庭，青楓滿瀟湘。懷君路綿邈，覽古情淒涼。登嶽眺百川，杳然萬恨長。知戀峨眉去，弄景偶騎羊。,
別東林寺僧,李白,東林送客處，月出白猿啼。笑別廬山遠，何煩過虎溪。,
夏日山中,李白,懶搖白羽扇，裸體青林中。脫巾掛石壁，露頂灑松風。,描寫夏天
別韋少府,李白,西出蒼龍門，南登白鹿原。欲尋商山皓，猶戀漢皇恩。水國遠行邁，仙經深討論。洗心向溪月，清耳敬亭猿。築室在人境，閉門無世喧。多君枉高駕，贈我以微言。交乃意氣合，道因風雅存。別離有相思，瑤瑟與金樽。,
歷陽壯士勤將軍名思齊歌,李白,太古歷陽郡，化為洪川在。江山猶鬱盤，龍虎祕光彩。蓄洩數千載，風雲何霮。【雨下對】特生勤將軍，神力百夫倍。,
效古其二,李白,自古有秀色。西施與東鄰。蛾眉不可妒。況乃效其顰。所以尹婕妤。羞見邢夫人。低頭不出氣。塞默少精神。寄語無鹽子。如君何足珍。,
杭州送裴大澤赴廬州長史,李白,西江天柱遠，東越海門深。去割慈親戀，行憂報國心。好風吹落日，流水引長吟。五月披裘者，應知不取金。,
淥水曲,李白,淥水明秋日。南湖採白蘋。荷花嬌欲語。愁殺盪舟人。,描寫荷花
秋夕書懷,李白,北風吹海雁，南渡落寒聲。感此瀟湘客，悽其流浪情。海懷結滄洲，霞想遊赤城。始探蓬壺事，旋覺天地輕。澹然吟高秋，閒臥瞻太清。蘿月掩空幕，鬆霜結前楹。滅見息群動，獵微窮至精。桃花有源水，可以保吾生。,
避地司空原言懷,李白,南風昔不競，豪聖思經綸。劉琨與祖逖，起舞雞鳴晨。雖有匡濟心，終為樂禍人。我則異於是，潛光皖水濱。卜築司空原，北將天柱鄰。雪霽萬里月，雲開九江春。俟乎泰階平，然後託微身。傾家事金鼎，年貌可長新。所願得此道，終然保清真。弄景奔日馭，攀星戲河津。一隨王喬去，長年玉天賓。,
江南春懷,李白,青春幾何時，黃鳥鳴不歇。天涯失鄉路，江外老華髮。心飛秦塞雲，影滯楚關月。身世殊爛漫，田園久蕪沒。歲晏何所從，長歌謝金闕。,描寫春天
詠鄰女東窗海石榴,李白,魯女東窗下，海榴世所稀。珊瑚映綠水，未足比光輝。清香隨風發，落日好鳥歸。願為東南枝，低舉拂羅衣。無由共攀折，引領望金扉。,
奉餞高尊師如貴道士傳道錄畢歸北海【錄竹,李白,道隱不可見，靈書藏洞天。吾師四萬劫，歷世遞相傳。別杖留青竹，行歌躡紫煙。離心無遠近，長在玉京懸。,
代別情人,李白,清水本不動，桃花發岸傍。桃花弄水色，波盪搖春光。我悅子容豔，子傾我文章。風吹綠琴去，曲度紫鴛鴦。昔作一水魚，今成兩枝鳥。哀哀長雞鳴，夜夜達五曉。起折相思樹，歸贈知寸心。覆水不可收，行雲難重尋。天涯有度鳥，莫絕瑤華音。,
贈範金卿其二,李白,範宰不買名。絃歌對前楹。為邦默自化。日覺冰壺清。百里雞犬靜。千廬機杼鳴。浮人少蕩析。愛客多逢迎。遊子睹嘉政。因之聽頌聲。,
酬張司馬贈墨,李白,上黨碧松煙，夷陵丹砂末。蘭麝凝珍墨，精光乃堪掇。黃頭奴子雙鴉鬟，錦囊養之懷袖間。今日贈予蘭亭去，興來灑筆會稽山。,
贈崔諮議,李白,綠驥本天馬，素非伏櫪駒。長嘶向清風，倏忽凌九區。何言西北至，卻走東南隅。世道有翻覆，前期難豫圖。希君一翦拂，猶可騁中衢。,
巴女詞,李白,巴水急如箭，巴船去若飛。十月三千里，郎行幾歲歸。,
自溧水道哭王炎其三,李白,王家碧瑤樹。一樹忽先摧。海內故人泣。天涯弔鶴來。未成霖雨用。先失濟川材。一罷廣陵散。鳴琴更不開。,
南陵五松山別荀七,李白,君即潁水荀，何慚許郡賓。相逢太史奏，應是聚寶人。玉隱且在石，蘭枯還見春。俄成萬里別，立德貴清真。,
自廣平乘醉走馬六十里至邯鄲登城樓覽古書懷,李白,醉騎白花馬，西走邯鄲城。揚鞭動柳色，寫鞚春風生。入郭登高樓，山川與雲平。深宮翳綠草，萬事傷人情。相如章華巔，猛氣折秦嬴。兩虎不可鬥，廉公終負荊。提攜袴中兒，杵臼及程嬰。立孤就白刃，必死耀丹誠。平原三千客，談笑盡豪英。毛君能穎脫，二國且同盟。皆為黃泉土，使我涕縱橫。磊磊石子岡，蕭蕭白楊聲。諸賢沒此地，碑版有殘銘。太古共今時，由來互哀榮。傷哉何足道，感激仰空名。趙俗愛長劍，文儒少逢迎。閒從博陵遊，暢飲雪朝酲。歌酣易水動，鼓震叢臺傾。日落把燭歸，凌晨向燕京。方陳五餌策，一使胡塵清。,
流夜郎至江夏陪長史叔及薛明府宴興德寺南閣,李白,紺殿橫江上，青山落鏡中。岸回沙不盡，日映水成空。天樂流香閣，蓮舟颺晚風。恭陪竹林宴，留醉與陶公。,
題舒州司空山瀑布,李白,斷崖如削瓜，嵐光破崖綠。天河從中來，白雲漲川穀。玉案赤文字，世眼不可讀。攝身凌青霄，松風拂我足。,
謁老君廟,李白,先君懷聖德，靈廟肅神心。草合人蹤斷，塵濃鳥跡深。流沙丹灶滅，關路紫煙沉。獨傷千載後，空餘松柏林。,
古風其二十五,李白,世道日交喪。澆風散淳源。不採芳桂枝。反棲惡木根。所以桃李樹。吐花竟不言。大運有興沒。群動爭飛奔。歸來廣成子。去入無窮門。,
登敬亭北二小山餘時送客逢崔侍御並登此地,李白,送客謝亭北，逢君縱酒還。屈盤戲白馬，大笑上青山。回鞭指長安，西日落秦關。帝鄉三千里，杳在碧雲間。,
古風其三十四,李白,羽檄如流星。虎符合專城。喧呼救邊急。群鳥皆夜鳴。白日曜紫微。三公運權衡。天地皆得一。澹然四海清。借問此何為。答言楚徵兵。渡瀘及五月。將赴雲南徵。怯卒非戰士。炎方難遠行。長號別嚴親。日月慘光晶。泣盡繼以血。心摧兩無聲。困獸當猛虎。窮魚餌奔鯨。千去不一回。投軀豈全生。如何舞干鏚。一使有苗平。,
古風其五十五,李白,齊瑟彈東吟。秦弦弄西音。慷慨動顏魄。使人成荒淫。彼美佞邪子。婉孌來相尋。一笑雙白璧。再歌千黃金。珍色不貴道。詎惜飛光沈。安識紫霞客。瑤臺鳴素琴。,
金陵其二,李白,地擁金陵勢。城回江水流。當時百萬戶。夾道起朱樓。亡國生春草。離宮沒古丘。空餘後湖月。波上對江洲。,
望漢陽柳色寄王宰,李白,漢陽江上柳，望客引東枝。樹樹花如雪，紛紛亂若絲。春風傳我意，草木別前知。寄謝絃歌宰，西來定未遲。,
金陵白楊十字巷,李白,白楊十字巷，北夾湖溝道。不見吳時人，空生唐年草。天地有反覆，宮城盡傾倒。六帝餘古丘，樵蘇泣遺老。,
江上寄巴東故人,李白,漢水波浪遠，巫山雲雨飛。東風吹客夢，西落此中時。覺後思白帝，佳人與我違。瞿塘饒賈客，音信莫令稀。,
姑孰溪,李白,愛此溪水閒。乘流興無極。漾楫怕鷗驚。垂竿待魚食。波翻曉霞影。岸疊春山色。何處浣紗人。紅顏未相識。,
涇溪南藍山下有落星潭可以卜築餘泊石上寄何,李白,藍岑竦天壁，突兀如鯨額。奔蹙橫澄潭，勢吞落星石。沙帶秋月明，水搖寒山碧。佳境宜緩棹，清輝能留客。恨君阻歡遊，使我自驚惕。所期俱卜築，結茅鍊金液。,
寄上吳王其三,李白,英明廬江守。聲譽廣平籍。灑掃黃金臺。招邀青雲客。客曾與天通。出入清禁中。襄王憐宋玉。願入蘭臺宮。,
鳴雁行,李白,胡雁鳴，辭燕山，昨發委羽朝度關。一一銜蘆枝，南飛散落天地間，連行接翼往復還。客居煙波寄湘吳，凌霜觸雪毛體枯。畏逢矰繳驚相呼，聞弦虛墜良可籲。君更彈射何為乎。,
夜別張五,李白,吾多張公子，別酌酣高堂。聽歌舞銀燭，把酒輕羅裳。橫笛弄秋月，琵琶彈陌桑。龍泉解錦帶，為爾傾千觴。,
金陵白下亭留別,李白,驛亭三楊樹，正當白下門。吳煙暝長條，漢水齧古根。向來送行處，回首阻笑言。別後若見之，為餘一攀翻。,
留別龔處士,李白,龔子棲閒地，都無人世喧。柳深陶令宅，竹暗闢疆園。我去黃牛峽，遙愁白帝猿。贈君卷葹草，心斷竟何言。,
子夜四時歌:秋歌,李白,長安一片月，萬戶搗衣聲。秋風吹不盡，總是玉關情。何日平胡虜，良人罷遠征。,閨怨詩，唐詩三百首
南陽送客,李白,斗酒勿為薄，寸心貴不忘。坐惜故人去，偏令遊子傷。離顏怨芳草，春思結垂楊。揮手再三別，臨岐空斷腸。,
贈劉都使,李白,東平劉公幹，南國秀餘芳。一鳴即朱紱，五十佩銀章。飲冰事戎幕，衣錦華水鄉。銅官幾萬人，諍訟清玉堂。吐言貴珠玉，落筆迴風霜。而我謝明主，銜哀投夜郎。歸家酒債多，門客粲成行。高談滿四座，一日傾千觴。所求竟無緒，裘馬欲摧藏。主人若不顧，明發釣滄浪。,
醉後贈王歷陽（歷陽，和州也）,李白,書禿千兔毫，詩裁兩牛腰。筆蹤起龍虎，舞袖拂雲霄。雙歌二胡姬，更奏遠清朝。舉酒挑朔雪，從君不相饒。,
魯郡堯祠送吳五之琅琊,李白,堯沒三千歲，青松古廟存。送行奠桂酒，拜舞清心魂。日色促歸人，連歌倒芳樽。馬嘶俱醉起，分手更何言。,
送族弟綰從軍安西,李白,漢家兵馬乘北風，鼓行而西破犬戎。爾隨漢將出門去，剪虜若草收奇功。君王按劍望邊色，旄頭已落胡天空。匈奴繫頸數應盡，明年應入蒲萄宮。,
送張秀才謁高中丞,李白,秦帝淪玉鏡，留侯降氛氳。感激黃石老，經過滄海君。壯士揮金槌，報仇六國聞。智勇冠終古，蕭陳難與群。兩龍爭鬥時，天地動風雲。酒酣舞長劍，倉卒解漢紛。宇宙初倒懸，鴻溝勢將分。英謀信奇絕，夫子揚清芬。胡月入紫微，三光亂天文。高公鎮淮海，談笑卻妖氛。採爾幕中畫，戡難光殊勳。我無燕霜感，玉石俱燒焚。但灑一行淚，臨歧竟何雲。,
少年行其一,李白,擊築飲美酒，劍歌易水湄。經過燕太子，結托幷州兒。少年負壯氣，奮烈自有時。因擊魯勾踐，爭博勿相欺。,
魯城北郭曲腰桑下送張子還嵩陽,李白,送別枯桑下，凋葉落半空。我行懵道遠，爾獨知天風。誰念張仲蔚，還依蒿與蓬。何時一杯酒，更與李膺同。,
與賈至舍人於龍興寺剪落梧桐枝望灉湖,李白,剪落青梧枝，灉湖坐可窺。雨洗秋山淨，林光澹碧滋。水閒明鏡轉，雲繞畫屏移。千古風流事，名賢共此時。,
田園言懷,李白,賈誼三年謫，班超萬里侯。何如牽白犢，飲水對清流。,
魯東門觀刈蒲,李白,魯國寒事早，初霜刈渚蒲。揮鐮若轉月，拂水生連珠。此草最可珍，何必貴龍鬚。織作玉床蓆，欣承清夜娛。羅衣能再拂，不畏素塵蕪。,
宿無相寺,李白,頭陀懸萬仞，遠眺望華峰。聊借金沙水，洗開九芙蓉。煙嵐隨遍覽，踏屐走雙龍。明日登高去，山僧孰與從？禪床今暫歇，枕月臥青松。更盡聞呼鳥，恍來報曉鍾。,
送蔡山人,李白,我本不棄世，世人自棄我。一乘無倪舟，八極縱遠舵。燕客期躍馬，唐生安敢譏。採珠勿驚龍，大道可暗歸。故山有鬆月，遲爾玩清暉。,
赤壁歌送別,李白,二龍爭戰決雌雄，赤壁樓船掃地空。烈火張天照雲海，周瑜於此破曹公。君去滄江望澄碧，鯨鯢唐突留餘跡。一一書來報故人，我欲因之壯心魄。,送別詩，懷古詩，詠史詩
同吳王送杜秀芝赴舉入京,李白,秀才何翩翩，王許回也賢。暫別廬江守，將遊京兆天。秋山宜落日，秀水出寒煙。欲折一枝桂，還來雁沼前。,
贈徐安宜,李白,白田見楚老，歌詠徐安宜。制錦不擇地，操刀良在茲。清風動百里，惠化聞京師。浮人若雲歸，耕種滿郊岐。川光淨麥隴，日色明桑枝。訟息但長嘯，賓來或解頤。青橙拂戶牖，白水流園池。遊子滯安邑，懷恩未忍辭。翳君樹桃李，歲晚託深期。,
放後遇恩不沾,李白,天作雲與雷，霈然德澤開。東風日本至，白雉越裳來。獨棄長沙國，三年未許回。何時入宣室，更問洛陽才。,
見京兆韋參軍量移東陽其二,李白,聞說金華渡。東連五百灘。全勝若耶好。莫道此行難。猿嘯千溪合。松風五月寒。他年一攜手。搖艇入新安。,
贈丹陽橫山周處士惟長,李白,周子橫山隱，開門臨城隅。連峰入戶牖，勝概凌方壺。時作白紵詞，放歌丹陽湖。水色傲溟渤，川光秀菰蒲。當其得意時，心與天壤俱。閒雲隨舒捲，安識身有無。抱石恥獻玉，沉泉笑探珠。羽化如可作，相攜上清都。,讚美詩
贈韋侍御黃裳其二,李白,見君乘驄馬。知上太山道。此地果摧輪。全身以為寶。我如豐年玉。棄置秋田草。但勖冰壺心。無為嘆衰老。,勵志詩
酬王補闕惠翼莊廟宋丞□贈別【此水旁】,李白,學道三千春，自言羲和人。軒蓋宛若夢，雲鬆長相親。偶將二公合，復與三山鄰。喜結海上契，自為天外賓。鸞翮我先鎩，龍性君莫馴。樸散不尚古，時訛皆失真。勿踏荒溪坡，朅來浩然津。薜帶何辭楚，桃源堪避秦。世迫且離別，心在期隱淪。酬贈非炯誡，永言銘佩紳。,
贈臨□縣令皓弟時被訟停官【名水旁】,李白,陶令去彭澤，茫然太古心。大音自成曲，但奏無絃琴。釣水路非遠，連鰲意何深。終期龍伯國，與爾相招尋。,
代美人愁鏡其二,李白,美人贈此盤龍之寶鏡。燭我金縷之羅衣。時將紅袖拂明月。為惜普照之餘暉。影中金鵲飛不滅。臺下青鸞思獨絕。藁砧一別若箭弦。去有日。來無年。狂風吹卻妾心斷。玉箸並墮菱花前。,
上李邕【上斌下,李白,大鵬一日同風起，摶搖直上九萬里。假令風歇時下來，猶能簸卻滄溟水。世人見我恆殊調，聞餘大言皆冷笑。宣父猶能畏後生，丈夫未可輕年少。,諷刺詩
贈升州王使君忠臣,李白,六代帝王國，三吳佳麗城。賢人當重寄，天子借高名。巨海一邊靜，長江萬里清。應須救趙策，未肯棄侯嬴。,
自溧水道哭王炎其二,李白,王公希代寶。棄世一何早。吊死不及哀。殯宮已秋草。悲來欲脫劍。掛向何枝好。哭向茅山雖未摧。一生淚盡丹陽道。,
宴鄭參卿山池,李白,爾恐碧草晚，我畏朱顏移。愁看楊花飛，置酒正相宜。歌聲送落日，舞影回清池。今夕不盡杯，留歡更邀誰。,
在水軍宴韋司馬樓船觀妓,李白,搖曳帆在空，清流順歸風。詩因鼓吹髮，酒為劍歌雄。對舞青樓妓，雙鬟白玉童。行雲且莫去，留醉楚王宮。,
送客歸吳,李白,江村秋雨歇，酒盡一帆飛。路歷波濤去，家惟坐臥歸。島花開灼灼，汀柳細依依。別後無餘事，還應掃釣磯。,
贈漢陽輔錄事其二,李白,鸚鵡洲橫漢陽渡。水引寒煙沒江樹。南浦登樓不見君。君今罷官在何處。漢口雙魚白錦鱗。令傳尺素報情人。其中字數無多少。只是相思秋復春。,
贈盧司戶,李白,秋色無遠近，出門盡寒山。白雲遙相識，待我蒼梧間。借問盧耽鶴，西飛幾歲還。,
早望海霞邊,李白,四明三千里，朝起赤城霞。日出紅光散，分輝照雪崖。一餐咽瓊液，五內發金沙。舉手何所待，青龍白虎車。,
古風其十七,李白,金華牧羊兒。乃是紫煙客。我願從之遊。未去發已白。不知繁華子。擾擾何所迫。崑山採瓊蕊。可以煉精魄。,
九日登巴陵置酒望洞庭水軍,李白,九日天氣清，登高無秋雲。造化闢川嶽，瞭然楚漢分。長風鼓橫波，合沓蹙龍文。憶昔傳遊豫，樓船壯橫汾。今茲討鯨鯢，旌旆何繽紛。白羽落酒樽，洞庭羅三軍。黃花不掇手，戰鼓遙相聞。劍舞轉頹陽，當時日停曛。酣歌激壯士，可以摧妖氛。齷齪東籬下，淵明不足群。,重陽節
古風其二十,李白,昔我遊齊都。登華不注峰。茲山何峻秀。綠翠如芙蓉。蕭颯古仙人。了知是赤松。借予一白鹿。自挾兩青龍。含笑凌倒景。欣然願相從。泣與親友別。欲語再三咽。勖君青松心。努力保霜雪。世路多險艱。白日欺紅顏。分手各千里。去去何時還。在世復幾時。倏如飄風度。空聞紫金經。白首愁相誤。撫己忽自笑。沉吟為誰故。名利徒煎熬。安得閒餘步。終留赤玉舄。東上蓬萊路。秦帝如我求。蒼蒼但煙霧。,
望木瓜山,李白,早起見日出，暮見棲鳥還。客心自酸楚，況對木瓜山。,思鄉詩
贈錢徵君少陽（一作送趙雲卿）,李白,白玉一杯酒，綠楊三月時。春風餘幾日，兩鬢各成絲。秉燭唯須飲，投竿也未遲。如逢渭水獵，猶可帝王師。,
奔亡道中其五,李白,淼淼望湖水。青青蘆葉齊。歸心落何處。日沒大江西。歇馬傍春草。欲行遠道迷。誰忍子規鳥。連聲向我啼。,
經亂離後天恩流夜郎，憶舊遊......,李白,天上白玉京，十二樓五城。仙人撫我頂，結髮受長生。誤逐世間樂，頗窮理亂情。九十六聖君，浮雲掛空名。天地賭一擲，未能忘戰爭。試涉霸王略，將期軒冕榮。時命乃大謬，棄之海上行。學劍翻自哂，為文竟何成。劍非萬人敵，文竊四海聲。兒戲不足道，五噫出西京。臨當欲去時，慷慨淚沾纓。嘆君倜儻才，標舉冠群英。開筵引祖帳，慰此遠徂徵。鞍馬若浮雲，送餘驃騎亭。歌鐘不盡意，白日落昆明。十月到幽州，戈鋋若羅星。君王棄北海，掃地借長鯨。呼吸走百川，燕然可摧傾。心知不得語，卻欲棲蓬瀛。彎弧懼天狼，挾矢不敢張。攬涕黃金臺，呼天哭昭王。無人貴駿骨，騄耳空騰驤。樂毅倘再生，於今亦奔亡。蹉跎不得意，驅馬還貴鄉。逢君聽絃歌，肅穆坐華堂。百里獨太古，陶然臥羲皇。徵樂昌樂館，開筵列壺觴。賢豪間青娥，對燭儼成行。醉舞紛綺席，清歌繞飛樑。歡娛未終朝，秩滿歸咸陽。祖道擁萬人，供帳遙相望。一別隔千里，榮枯異炎涼。炎涼幾度改，九土中橫潰。漢甲連胡兵，沙塵暗雲海。草木搖殺氣，星辰無光彩。白骨成丘山，蒼生竟何罪。函關壯帝居，國命懸哥舒。長戟三十萬，開門納凶渠。公卿如犬羊，忠讜醢與菹。二聖出遊豫，兩京遂丘墟。帝子許專征，秉旄控強楚。節制非桓文，軍師擁熊虎。人心失去就，賊勢騰風雨。惟君固房陵，誠節冠終古。僕臥香爐頂，餐霞漱瑤泉。門開九江轉，枕下五湖連。半夜水軍來，潯陽滿旌旃。空名適自誤，迫脅上樓船。徒賜五百金，棄之若浮煙。辭官不受賞，翻謫夜郎天。夜郎萬里道，西上令人老。掃蕩六合清，仍為負霜草。日月無偏照，何由訴蒼昊。良牧稱神明，深仁恤交道。一忝青雲客，三登黃鶴樓。顧慚禰處士，虛對鸚鵡洲。樊山霸氣盡，寥落天地秋。江帶峨眉雪，川橫三峽流。萬舸此中來，連帆過揚州。送此萬里目，曠然散我愁。紗窗倚天開，水樹綠如發。窺日畏銜山，促酒喜得月。吳娃與越豔，窈窕誇鉛紅。呼來上雲梯，含笑出簾櫳。對客小垂手，羅衣舞春風。賓跪請休息，主人情未極。覽君荊山作，江鮑堪動色。清水出芙蓉，天然去雕飾。逸興橫素襟，無時不招尋。朱門擁虎士，列戟何森森。剪鑿竹石開，縈流漲清深。登臺坐水閣，吐論多英音。片辭貴白璧，一諾輕黃金。謂我不愧君，青鳥明丹心。五色雲間鵲，飛鳴天上來。傳聞赦書至，卻放夜郎回。暖氣變寒谷，炎煙生死灰。君登鳳池去，忽棄賈生才。桀犬尚吠堯，匈奴笑千秋。中夜四五嘆，常為大國憂。旌旆夾兩山，黃河當中流。連雞不得進，飲馬空夷猶。安得羿善射，一箭落旄頭。,
荊州歌,李白,白帝城邊足風波，瞿塘五月誰敢過。荊州麥熟繭成蛾，繰絲憶君頭緒多。撥穀飛鳴奈妾何。,思念詩
古風其四十九,李白,美人出南國。灼灼芙蓉姿。皓齒終不發。芳心空自持。由來紫宮女。共妒青蛾眉。歸去瀟湘沚。沉吟何足悲。,
古風其五十六,李白,越客採明珠。提攜出南隅。清輝照海月。美價傾皇都。獻君君按劍。懷寶空長吁。魚目復相哂。寸心增煩紆。,
金陵其一,李白,晉家南渡日，此地舊長安。地即帝王宅，山為龍虎盤。金陵空壯觀，天塹淨波瀾。醉客回橈去，吳歌且自歡。,
寄王漢陽,李白,南湖秋月白，王宰夜相邀。錦帳郎官醉，羅衣舞女嬌。笛聲喧沔鄂，歌曲上雲霄。別後空愁我，相思一水遙。,
涇溪東亭寄鄭少府諤,李白,我遊東亭不見君，沙上行將白鷺群。白鷺行時散飛去，又如雪點青山雲。欲往涇溪不辭遠，龍門蹙波虎眼轉。杜鵑花開春已闌，歸向陵陽釣魚晚。,
牛渚磯,李白,絕壁臨巨川，連峰勢相向。亂石流洑間，回波自成浪。但驚群木秀，莫測精靈狀。更聽猿夜啼，憂心醉江上。,
寄上吳王其一,李白,淮王愛八公，攜手綠雲中。小子忝枝葉，亦攀丹桂叢。謬以詞賦重，而將枚馬同。何日背淮水，東之觀土風。,
月下獨酌其一,李白,花間一壺酒，獨酌無相親。舉杯邀明月，對影成三人。月既不解飲，影徒隨我身。暫伴月將影，行樂須及春。我歌月徘徊，我舞影零亂。醒時同交歡，醉後各分散。永結無情遊，相期邈雲漢。,描寫月亮，唐詩三百首，初中，懷才不遇，孤獨
月下獨酌其二,李白,天若不愛酒，酒星不在天。地若不愛酒，地應無酒泉。天地既愛酒，愛酒不愧天。已聞清比聖，複道濁如賢。賢聖既已飲，何必求神仙。三杯通大道，一斗合自然。但得酒中趣，勿為醒者傳。,描寫月亮，唐詩三百首，懷才不遇
留別金陵諸公,李白,海水昔飛動，三龍紛戰爭。鐘山危波瀾，傾側駭奔鯨。黃旗一掃蕩，割壤開吳京。六代更霸王，遺蹟見都城。至今秦淮間，禮樂秀群英。地扇鄒魯學，詩騰顏謝名。五月金陵西，祖餘白下亭。欲尋廬峰頂，先繞漢水行。香爐紫煙滅，瀑布落太清。若攀星辰去，揮手緬含情。,
日夕山中忽然有懷,李白,久臥青山雲，遂為青山客。山深雲更好，賞弄終日夕。月銜樓間峰，泉漱階下石。素心自此得，真趣非外惜。鼯啼桂方秋，風滅籟歸寂。緬思洪崖術，欲往滄海隔。雲車來何遲，撫幾空嘆息。,
宮中行樂詞其四,李白,玉樹春歸日。金宮樂事多。後庭朝未入。輕輦夜相過。笑出花間語。嬌來竹下歌。莫教明月去。留著醉嫦蛾。,
贈別鄭判官,李白,竄逐勿復哀，慚君問寒灰。浮雲本無意，吹落章華臺。遠別淚空盡，長愁心已摧。二年吟澤畔，憔悴幾時回。,
宮中行樂詞其七,李白,寒雪梅中盡。春風柳上歸。宮鶯嬌欲醉。檐燕語還飛。遲日明歌席。新花豔舞衣。晚來移彩仗。行樂泥光輝。,
春滯沅湘有懷山中,李白,沅湘春色還，風暖菸草綠。古之傷心人，於此腸斷續。予非懷沙客，但美採菱曲。所願歸東山，寸心於此足。,
三山望金陵，寄殷淑,李白,三山懷謝脁，水澹望長安。蕪沒河陽縣，秋江正北看。盧龍霜氣冷，鳷鵲月光寒。耿耿憶瓊樹，天涯寄一歡。,
送方士趙叟之東平,李白,長桑曉洞視，五藏無全牛。趙叟得祕訣，還從方士遊。西過獲麟臺，為我吊孔丘。念別復懷古，潸然空淚流。,
擬古其十一,李白,涉江玩秋水，愛此紅蕖鮮。攀荷弄其珠，盪漾不成圓。佳人彩雲裡，欲贈隔遠天。相思無因見，悵望涼風前。,
張相公出鎮荊州，尋除太子詹事，餘時流夜郎,李白,張衡殊不樂，應有四愁詩。慚君錦繡段，贈我慰相思。鴻鵠復矯翼，鳳凰憶故池。榮樂一如此，商山老紫芝。,
登廬山五老峰,李白,廬山東南五老峰，青天削出金芙蓉。九江秀色可攬結，吾將此地巢雲鬆。,
感遇其二,李白,可嘆東籬菊。莖疏葉且微。雖言異蘭蕙。亦自有芳菲。未泛盈樽酒。徒沾清露輝。當榮君不採。飄落欲何依。,
感遇其四,李白,宋玉事楚王。立身本高潔。巫山賦彩雲。郢路歌白雪。舉國莫能和。巴人皆捲舌。一感登徒言。恩情遂中絕。,
覽鏡書懷,李白,得道無古今，失道還衰老。自笑鏡中人，白髮如霜草。捫心空嘆息，問影何枯槁。桃李竟何言，終成南山皓。,
秀華亭,李白,遙望九華峰，誠然是九華。蒼顏耐風雪，奇態燦雲霞。曜日凝成錦，凌霄增壁崖。何當餘蔭照，天造洞仙家。,
煉丹井,李白,聞說神仙晉葛洪，煉丹曾此佔雲峰。庭前廢井今猶在，不見長鬆見短鬆。,
見野草中有曰白頭翁者,李白,醉入田家去，行歌荒野中。如何青草裡，亦有白頭翁。折取對明鏡，宛將衰鬢同。微芳似相誚，留恨向東風。,
送範山人歸泰山,李白,魯客抱白鶴，別餘往泰山。初行若片雲，杳在青崖間。高高至天門，日觀近可攀。雲山望不及，此去何時還。第一百七十七卷,
送通禪師還南陵隱靜寺,李白,我聞隱靜寺，山水多奇蹤。巖種朗公橘，門深杯渡鬆。道人制猛虎，振錫還孤峰。他日南陵下，相期谷口逢。,
送王孝廉覲省,李白,彭蠡將天合，姑蘇在日邊。寧親候海色，欲動孝廉船。窈窕晴江轉，參差遠岫連。相思無晝夜，東泣似長川。,
題東溪公幽居,李白,杜陵賢人清且廉，東谿卜築歲將淹。宅近青山同謝脁，門垂碧柳似陶潛。好鳥迎春歌后院，飛花送酒舞前檐。客到但知留一醉，盤中只有水晶鹽。,
洞庭醉後送絳州呂使君果流澧州(果一作杲,李白,昔別若夢中，天涯忽相逢。洞庭破秋月，縱酒開愁容。贈劍刻玉字，延平兩蛟龍。送君不盡意，書及雁回峰。,
金陵聽韓侍御吹笛,李白,韓公吹玉笛，倜儻流英音。風吹繞鐘山，萬壑皆龍吟。王子停鳳管，師襄掩瑤琴。餘韻度江去，天涯安可尋。,
寄遠其六,李白,陽臺隔楚水。春草生黃河。相思無日夜。浩蕩若流波。流波向海去。欲見終無因。遙將一點淚。遠寄如花人。,
五月東魯行答汶上君（君一作翁）,李白,五月梅始黃，蠶凋桑柘空。魯人重織作，機杼鳴簾櫳。顧餘不及仕，學劍來山東。舉鞭訪前途，獲笑汶上翁。下愚忽壯士，未足論窮通。我以一箭書，能取聊城功。終然不受賞，羞與時人同。西歸去直道，落日昏陰虹。此去爾勿言，甘心為轉蓬。,
贈韋祕書子春,李白,谷口鄭子真，躬耕在岩石。高名動京師，天下皆籍籍。斯人竟不起，雲臥從所適。苟無濟代心，獨善亦何益。惟君家世者，偃息逢休明。談天信浩蕩，說劍紛縱橫。謝公不徒然，起來為蒼生。祕書何寂寂，無乃羈豪英。且復歸碧山，安能戀金闕。舊宅樵漁地，蓬蒿已應沒。卻顧女幾峰，胡顏見雲月。徒為風塵苦，一官已白鬚。氣同萬里合，訪我來瓊都。披雲睹青天，捫蝨話良圖。留侯將綺裡，出處未雲殊。終與安社稷，功成去五湖。,勵志詩
答湖州迦葉司馬問白是何人,李白,青蓮居士謫仙人，酒肆藏名三十春。湖州司馬何須問，金粟如來是後身。,
代贈遠,李白,妾本洛陽人，狂夫幽燕客。渴飲易水波，由來多感激。胡馬西北馳，香騣搖綠絲。鳴鞭從此去，逐虜蕩邊陲。昔去有好言，不言久離別。燕支多美女，走馬輕風雪。見此不記人，恩情雲雨絕。啼流玉箸盡，坐恨金閨切。織錦作短書，腸隨迴文結。相思欲有寄，恐君不見察。焚之揚其灰，手跡自此滅。,
代秋情,李白,幾日相別離，門前生穭葵。寒蟬聒梧桐，日夕長鳴悲。白露溼螢火，清霜凌兔絲。空掩紫羅袂，長啼無盡時。,
思邊,李白,去年何時君別妾，南園綠草飛蝴蝶。今歲何時妾憶君，西山白雪暗晴雲。玉關去此三千里，欲寄音書那可聞。,
贈郭季鷹,李白,河東郭有道，於世若浮雲。盛德無我位，清光獨映君。恥將雞並食，長與鳳為群。一擊九千仞，相期凌紫氛。,
酬裴侍御留岫師彈琴見寄,李白,君同鮑明遠，邀彼休上人。鼓琴亂白雪，秋變江上春。瑤草綠未衰，攀翻寄情親。相思兩不見，流淚空盈巾。,
口號贈徵君鴻此公時被徵,李白,陶令辭彭澤，梁鴻入會稽。我尋高士傳，君與古人齊。雲臥留丹壑，天書降紫泥。不知楊伯起，早晚向關西。,
秋獵孟諸夜歸置酒單父東樓觀妓,李白,傾暉速短炬，走海無停川。冀餐圓丘草，欲以還頹年。此事不可得，微生若浮煙。駿發跨名駒，雕弓控鳴弦。鷹豪魯草白，狐兔多肥鮮。邀遮相馳逐，遂出城東田。一掃四野空，喧呼鞍馬前。歸來獻所獲，炮炙宜霜天。出舞兩美人，飄搖若雲仙。留歡不知疲，清曉方來旋。,
攜妓登樑王棲霞山孟氏桃園中,李白,碧草已滿地，柳與梅爭春。謝公自有東山妓，金屏笑坐如花人。今日非昨日，明日還復來。白髮對綠酒，強歌心已摧。君不見樑王池上月，昔照樑王樽酒中。樑王已去明月在，黃鸝愁醉啼春風。分明感激眼前事，莫惜醉臥桃園東。,
贈崔秋浦其一,李白,吾愛崔秋浦，宛然陶令風。門前五楊柳，井上二梧桐。山鳥下廳事，檐花落酒中。懷君未忍去，惆悵意無窮。,
金陵鳳凰臺置酒,李白,置酒延落景，金陵鳳凰臺。長波寫萬古，心與雲俱開。借問往昔時，鳳凰為誰來。鳳凰去已久，正當今日回。明君越羲軒，天老坐三臺。豪士無所用，彈弦醉金罍。東風吹山花，安可不盡杯。六帝沒幽草，深宮冥綠苔。置酒勿複道，歌鐘但相催。,
贈崔秋浦其三,李白,河陽花作縣。秋浦玉為人。地逐名賢好。風隨惠化春。水從天漢落。山逼畫屏新。應念金門客。投沙吊楚臣。,
望九華贈青陽韋仲堪,李白,昔在九江上，遙望九華峰。天河掛綠水，秀出九芙蓉。我欲一揮手，誰人可相從。君為東道主，於此臥雲鬆。第一百七十卷,
與謝良輔遊涇川陵巖寺,李白,乘君素舸泛涇西，宛似雲門對若溪。且從康樂尋山水，何必東遊入會稽。,
贈從弟南平太守之遙其二,李白,東平與南平。今古兩步兵。素心愛美酒。不是顧專城。謫官桃源去。尋花幾處行。秦人如舊識。出戶笑相迎。,
題許宜平庵壁,李白,我吟傳舍詠，來訪真人居。煙嶺迷高跡，雲林隔太虛。窺庭但蕭瑟，倚杖空躊躇。應化遼天鶴，歸當千歲餘。,
杜陵絕句,李白,南登杜陵上，北望五陵間。秋水明落日，流光滅遠山。,山水詩
宿清溪主人,李白,夜到清溪宿，主人碧巖裡。檐楹掛星斗，枕蓆響風水。月落西山時，啾啾夜猿起。,
贈別舍人弟臺卿之江南,李白,去國客行遠，還山秋夢長。梧桐落金井，一葉飛銀床。覺罷攬明鏡，鬢毛颯已霜。良圖委蔓草，古貌成枯桑。欲道心下事，時人疑夜光。因為洞庭葉，飄落之瀟湘。令弟經濟士，謫居我何傷。潛虯隱尺水，著論談興亡。客遇王子喬，口傳不死方。入洞過天地，登真朝玉皇。吾將撫爾背，揮手遂翱翔。,
奔亡道中其四,李白,函谷如玉關。幾時可生還。洛陽為易水。嵩嶽是燕山。俗變羌胡語。人多沙塞顏。申包惟慟哭。七日鬢毛斑。,
秋山寄衛慰張卿及王徵君,李白,何以折相贈，白花青桂枝。月華若夜雪，見此令人思。雖然剡溪興，不異山陰時。明發懷二子，空吟招隱詩。,
古風其三十八,李白,孤蘭生幽園。眾草共蕪沒。雖照陽春暉。復悲高秋月。飛霜早淅瀝。綠豔恐休歇。若無清風吹。香氣為誰發。,
廣陵贈別,李白,玉瓶沽美酒，數裡送君還。繫馬垂楊下，銜杯大道間。天邊看淥水，海上見青山。興罷各分袂，何須醉別顏。,
古風其四十五,李白,八荒馳驚飈。萬物盡凋落。浮雲蔽頹陽。洪波振大壑。龍鳳脫罔罟。飄搖將安託。去去乘白駒。空山詠場藿。,
古風其五十七,李白,羽族稟萬化。小大各有依。週週亦何辜。六翮掩不揮。願銜眾禽翼。一向黃河飛。飛者莫我顧。嘆息將安歸。,
古風其五十八,李白,我到巫山渚。尋古登陽臺。天空彩雲滅。地遠清風來。神女去已久。襄王安在哉。荒淫竟淪替。樵牧徒悲哀。,
行行遊且獵篇,李白,邊城兒，生年不讀一字書，但將遊獵誇輕趫。胡馬秋肥宜白草，騎來躡影何矜驕。金鞭拂雪揮鳴鞘，半酣呼鷹出遠郊。弓彎滿月不虛發，雙鶬迸落連飛髇。海邊觀者皆辟易，猛氣英風振沙磧。儒生不及遊俠人，白首下帷復何益。,
寄從弟宣州長史昭,李白,爾佐宣州郡，守官清且閒。常誇雲月好，邀我敬亭山。五落洞庭葉，三江遊未還。相思不可見，嘆息損朱顏。,
謝公宅,李白,青山日將暝，寂寞謝公宅。竹裡無人聲，池中虛月白。荒庭衰草遍，廢井蒼苔積。惟有清風閒，時時起泉石。,
靈墟山,李白,丁令辭世人，拂衣向仙路。伏煉九丹成，方隨五雲去。松蘿蔽幽洞，桃杏深隱處。不知曾化鶴，遼海歸幾度。,
與元丹丘方城寺談玄作,李白,茫茫大夢中，惟我獨先覺。騰轉風火來，假合作容貌。滅除昏疑盡，領略入精要。澄慮觀此身，因得通寂照。郎悟前後際，始知金仙妙。幸逢禪居人，酌玉坐相召。彼我俱若喪，雲山豈殊調。清風生虛空，明月見談笑。怡然青蓮宮，永願恣遊眺。,
宮中行樂詞其五,李白,繡戶香風暖。紗窗曙色新。宮花爭笑日。池草暗生春。綠樹聞歌鳥。青樓見舞人。昭陽桃李月。羅綺自相親。,
宮中行樂詞其六,李白,今日明光裡。還須結伴遊。春風開紫殿。天樂下朱樓。豔舞全知巧。嬌歌半欲羞。更憐花月夜。宮女笑藏鉤。,
宮中行樂詞其八,李白,水綠南薰殿。花紅北闕樓。鶯歌聞太液。鳳吹繞瀛洲。素女鳴珠佩。天人弄綵球。【毛求】今朝風日好。宜入未央遊。,
送張舍人之江東,李白,張翰江東去，正值秋風時。天清一雁遠，海闊孤帆遲。白日行欲暮，滄波杳難期。吳洲如見月，千里幸相思。,描寫秋天
玩月金陵城西孫楚酒樓，達曙歌吹，日晚乘醉,李白,昨玩西城月，青天垂玉鉤。朝沽金陵酒，歌吹孫楚樓。忽憶繡衣人，乘船往石頭。草裹烏紗巾，倒被紫綺裘。兩岸拍手笑，疑是王子猷。酒客十數公，崩騰醉中流。謔浪棹海客，喧呼傲陽侯。半道逢吳姬，捲簾出揶揄。我憶君到此，不知狂與羞。一月一見君，三杯便回橈。舍舟共連袂，行上南渡橋。興發歌綠水，秦客為之搖。雞鳴復相招，清宴逸雲霄。贈我數百字，字字凌風飆。系之衣裘上，相憶每長謠。,
陽春曲,李白,芣苡生前徑，含桃落小園。春心自搖盪，百舌更多言。,
感興其二,李白,洛浦有宓妃。飄搖雪爭飛。輕雲拂素月。了可見清輝。解佩欲西去。含情詎相違。香塵動羅襪。綠水不沾衣。陳王徒作賦。神女豈同歸。好色傷大雅。多為世所譏。,
送賀監歸四明應制,李白,久辭榮祿遂初衣，曾向長生說息機。真訣自從茅氏得，恩波寧阻洞庭歸。瑤臺含霧星辰滿，仙嶠浮空島嶼微。借問欲棲珠樹鶴，何年卻向帝城飛。,
感興其六,李白,嘉穀隱豐草。草深苗且稀。農夫既不異。孤穗將安歸。常恐委疇隴。忽與秋蓬飛。鳥得薦宗廟。為君生光輝。,
感遇其三,李白,昔餘聞嫦娥。（嫦一作【女亙】）竊藥駐雲發。不自嬌玉顏。方希鍊金骨。飛去身莫返。含笑坐明月。紫宮誇蛾眉。隨手會凋歇。,
太華觀,李白,厄磴層層上太華，白雲深處有人家。道童對月閒吹笛，仙子乘雲遠駕車。恠石堆山如坐虎，老藤纏樹似騰蛇。曾聞玉井金河在，會見蓬萊十丈花。,
送長沙陳太守其一,李白,長沙陳太守，逸氣凌青松。英主賜五馬，本是天池龍。湘水回九曲，衡山望五峰。榮君按節去，不及遠相從。,
觀博平王志安少府山水粉圖,李白,粉壁為空天，丹青狀江海。遊雲不知歸，日見白鷗在。博平真人王志安，沉吟至此願掛冠。松溪石磴帶秋色，愁客思歸坐曉寒。,
送楊燕之東魯,李白,關西楊伯起，漢日舊稱賢。四代三公族，清風播人天。夫子華陰居，開門對玉蓮。何事歷衡霍，雲帆今始還。君坐稍解顏，為君歌此篇。我固侯門士，謬登聖主筵。一辭金華殿，蹭蹬長江邊。二子魯門東，別來已經年。因君此中去，不覺淚如泉。,
橫江詞其五,李白,橫江館前津吏迎，向餘東指海雲生。郎今欲渡緣何事，如此風波不可行。,山水詩
題隨州紫陽先生壁,李白,神農好長生，風俗久已成。復聞紫陽客，早署丹臺名。喘息餐妙氣，步虛吟真聲。道與古仙合，心將元化並。樓疑出蓬海，鶴似飛玉京。鬆雪窗外曉，池水階下明。忽耽笙歌樂，頗失軒冕情。終願惠金液，提攜凌太清。,
送鞠十少府,李白,試發清秋興，因為吳會吟。碧雲斂海色，流水折江心。我有延陵劍，君無陸賈金。艱難此為別，惆悵一何深。,
題宛溪館,李白,吾憐宛溪好，百尺照心明。何謝新安水，千尋見底清。白沙留月色，綠竹助秋聲。卻笑嚴湍上，於今獨擅名。,
觀胡人吹笛,李白,胡人吹玉笛，一半是秦聲。十月吳山曉，梅花落敬亭。愁聞出塞曲，淚滿逐臣纓。卻望長安道，空懷戀主情。,
白田馬上聞鶯,李白,黃鸝啄紫椹，五月鳴桑枝。我行不記日，誤作陽春時。蠶老客未歸，白田已繅絲。驅馬又前去，捫心空自悲。,
寄遠其五,李白,遠憶巫山陽。花明淥江暖。躊躇未得往。淚向南雲滿。春風復無情。吹我夢魂斷。不見眼中人。天長音信短。,
寄遠其九,李白,長短春草綠。緣階如有情。卷施心獨苦。抽卻死還生。睹物知妾意。希君種後庭。閒時當採掇。念此莫相輕。,
陌上贈美人,李白,駿馬驕行踏落花，垂鞭直拂五雲車。美人一笑褰珠箔，遙指紅樓是妾家。,
贈崔司戶文昆季,李白,雙珠出海底，俱是連城珍。明月兩特達，餘輝傍照人。英聲振名都，高價動殊鄰。豈伊箕山故，特以風期親。惟昔不自媒，擔簦西入秦。攀龍九天上，忝列歲星臣。布衣侍丹墀，密勿草絲綸。才微惠渥重，讒巧生緇磷。一去已十載，今來複盈旬。清霜入曉鬢，白露生衣巾。側見綠水亭，開門列華茵。千金散義士，四坐無凡賓。欲折月中桂，持為寒者薪。路傍已竊笑，天路將何因。垂恩倘丘山，報德有微身。,
贈溧陽宋少府陟,李白,李斯未相秦，且逐東門兔。宋玉事襄王，能為高唐賦。常聞綠水曲，忽此相逢遇。掃灑青天開，豁然披雲霧。葳蕤紫鸞鳥，巢在崑山樹。驚風西北吹，飛落南溟去。早懷經濟策，特受龍顏顧。白玉棲青蠅，君臣忽行路。人生感分義，貴欲呈丹素。何日清中原，相期廓天步。,
會別離,李白,結髮生別離，相思復相保。如何日已久，五變庭中草。渺渺大海途，悠悠吳江島。但恐不出門，出門無遠道。遠道行既難，家貧衣復單。嚴風吹積雪，晨起鼻何酸。人生各有志，豈不懷所安。分明天上日，生死願同歡。,
鄒衍谷,李白,燕谷無暖氣，窮巖閉嚴陰。鄒子一吹律，能迴天地心。,
贈漢陽輔錄事其一,李白,聞君罷官意，我抱漢川湄。借問久疏索，何如聽訟時。天清江月白，心靜海鷗知。應念投沙客，空餘吊屈悲。,
贈歷陽褚司馬時此公為稚子舞故作是詩,李白,北堂千萬壽，侍奉有光輝。先同稚子舞，更著老萊衣。因為小兒啼，醉倒月下歸。人間無此樂，此樂世中稀。,
北山獨酌寄韋六,李白,巢父將許由，未聞買山隱。道存跡自高，何憚去人近。紛吾下茲嶺，地閒喧亦泯。門橫群岫開，水鑿眾泉引。屏高而在雲，竇深莫能準。川光晝昏凝，林氣夕悽緊。於焉摘朱果，兼得養玄牝。坐月觀寶書，拂霜弄瑤軫。傾壺事幽酌，顧影還獨盡。念君風塵遊，傲爾令自哂。,
與史中郎欽聽黃鶴樓上吹笛,李白,一為遷客去長沙，西望長安不見家。黃鶴樓中吹玉笛，江城五月落梅花。,
金陵江上遇蓬池隱者時於落星石上,李白,心愛名山遊，身隨名山遠。羅浮麻姑臺，此去或未返。遇君蓬池隱，就我石上飯。空言不成歡，強笑惜日晚。綠水向雁門，黃雲蔽龍山。嘆息兩客鳥，裴回吳越間。共語一執手，留連夜將久。解我紫綺裘，且換金陵酒。酒來笑復歌，興酣樂事多。水影弄月色，清光奈愁何。明晨掛帆席，離恨滿滄波。,
搗衣篇,李白,閨裡佳人年十餘，顰蛾對影恨離居。忽逢江上春歸燕，銜得雲中尺素書。玉手開緘長嘆息，狂夫猶戍交河北。萬里交河水北流，願為雙燕泛中洲。君邊雲擁青絲騎，妾處苔生紅粉樓。樓上春風日將歇，誰能攬鏡看愁發。曉吹員管隨落花，夜搗戎衣嚮明月。明月高高刻漏長，真珠簾箔掩蘭堂。橫垂寶幄同心結，半拂瓊筵蘇合香。瓊筵寶幄連枝錦，燈燭熒熒照孤寢。有便憑將金剪刀，為君留下相思枕。摘盡庭蘭不見君，紅巾拭淚生氤氳，明年若更徵邊塞，願作陽臺一段雲。,
邯鄲才人嫁為斯養卒婦,李白,妾本崇臺女，揚蛾入丹闕。自倚顏如花，寧知有凋歇。一辭玉階下，去若朝雲沒。每憶邯鄲城，深宮夢秋月。君王不可見，惆悵至明發。,
擬古其五,李白,今日風日好，明日恐不如。春風笑於人，何乃愁自居。吹簫舞綵鳳，酌醴鱠神魚。千金買一醉，取樂不求餘。達士遺天地，東門有二疏。愚夫同瓦石，有才知卷舒。無事坐悲苦，塊然涸轍魚。,
高句驪,李白,金花折風帽，白馬小遲迴。翩翩舞廣袖，似鳥海東來。,
句,李白,野禽啼杜宇，山蝶舞莊周。,
送羽林陶將軍,李白,將軍出使擁樓船，江上旌旗拂紫煙。萬里橫戈探虎穴，三杯拔劍舞龍泉。莫道詞人無膽氣，臨行將贈繞朝鞭。,
句,李白,霜結梅梢玉，陰凝竹幹銀。,
句,李白,竹粉千腰白，桃皮半頰紅。,
姑孰十詠·望夫山,李白,顒望臨碧空，怨情感離別。江草不知愁，巖花但爭發。雲山萬重隔，音信千里絕。春去秋復來，相思幾時歇。,
句,李白,心為殺人劍，淚是報恩珠。,
句,李白,佳人微醉玉顏酡，笑伾妝樓澹小蛾。,
句,李白,借問單樓與同穴，可能銀漢勝重泉。,
同王昌齡送族弟襄歸桂陽其二,李白,爾家何在瀟湘川。青莎白石長沙邊。昨夢江花照江日。幾枝正發東窗前。覺來欲往心悠然。魂隨越鳥飛南天。秦雲連山海相接。桂水橫煙不可涉。送君此去令人愁。風帆茫茫隔河洲。春潭瓊草綠可折。西寄長安明月樓。,
送侯十一,李白,朱亥已擊晉，侯嬴尚隱身。時無魏公子，豈貴抱關人。餘亦不火食，遊樑同在陳。空餘湛盧劍，贈爾託交親。,
橫江詞其一,李白,人道橫江好，儂道橫江惡。一風三日吹倒山，白浪高於瓦官閣。,山水詩
句,李白,眼前有景道不得，崔顥題詩在上頭。,
題雍丘崔明府丹灶,李白,美人為政本忘機，服藥求仙事不違。葉縣已泥丹灶畢，瀛洲當伴赤松歸。先師有訣神將助，大聖無心火自飛。九轉但能生羽翼，雙鳧忽去定何依。,
送韓侍御之廣德,李白,昔日繡衣何足榮，今宵貰酒與君傾。暫就東山賒月色，酣歌一夜送泉明。,
句,李白,焰隨紅日去，煙逐暮雲飛。（令一日賦山火詩云：“野火燒山後，人歸火不歸。”思軋不屬，白從旁綴其下句，令慚止）綠鬢隨波散，紅顏逐浪無。因何逢伍相，應是想秋胡。（白從令觀漲，有女子溺死江上，令賦詩云：二八誰家女，漂來倚岸蘆。鳥窺眉上翠，魚弄口旁珠。令復苦吟，白輒應聲繼之）舉袖露條脫，招我飯胡麻。（見《二老堂詩話》）,
送舍弟,李白,吾家白額駒，遠別臨東道。他日相思一夢君，應得池塘生春草。,
題江夏修靜寺,李白,我家北海宅，作寺南江濱。空庭無玉樹，高殿坐幽人。書帶留青草，琴堂冪素塵。平生種桃李，寂滅不成春。,
送郗昂謫巴中,李白,瑤草寒不死，移植滄江濱。東風灑雨露，會入天地春。予若洞庭葉，隨波送逐臣。思歸未可得，書此謝情人。,
同友人舟行遊臺越作,李白,楚臣傷江楓，謝客拾海月。懷沙去瀟湘，掛席泛溟渤。蹇予訪前跡，獨往造窮髮。古人不可攀，去若浮雲沒。願言弄倒景，從此煉真骨。華頂窺絕溟，蓬壺望超忽。不知青春度，但怪綠芳歇。空持釣鰲心，從此謝魏闕。,
九日龍山歌,李白,九日龍山飲，黃花笑逐臣。醉看風落帽，舞愛月留人。,重陽節
系尋陽上崔相渙其二,李白,毛遂不墮井。曾參寧殺人。虛言誤公子。投杼惑慈親。白璧雙明月。方知一玉真。,
古風其二十二,李白,秦水別隴首。幽咽多悲聲。胡馬顧朔雪。躞蹀長嘶鳴。感物動我心。緬然含歸情。昔視秋蛾飛。今見春蠶生。嫋嫋桑柘葉。（柘一作結）萋萋柳垂榮。急節謝流水。羈心搖懸旌。揮涕且復去。惻愴何時平。,
之廣陵宿常二南郭幽居,李白,綠水接柴門，有如桃花源。忘憂或假草，滿院羅叢萱。暝色湖上來，微雨飛南軒。故人宿茅宇，夕鳥棲楊園。還惜詩酒別，深為江海言。明朝廣陵道，獨憶此傾樽。,友情詩
古風其四十一,李白,朝弄紫泥海。夕披丹霞裳。揮手摺若木。拂此西日光。雲臥遊八極。玉顏已千霜。飄飄入無倪。稽首祈上皇。呼我遊太素。玉杯賜瓊漿。一餐歷萬歲。何用還故鄉。永隨長風去。天外恣飄揚。,
下陵陽沿高溪三門六剌灘,李白,三門橫峻灘，六剌走波瀾。石驚虎伏起，水狀龍縈盤。何慚七裡瀨，使我欲垂竿。,山水詩
少年行其二,李白,五陵年少金市東，銀鞍白馬度春風。落花踏盡遊何處，笑人胡姬酒肆中。,
魯中都東樓醉起作,李白,昨日東樓醉，還應倒接蘺。阿誰扶上馬，不省下樓時。,
別魯頌,李白,誰道泰山高，下卻魯連節。誰雲秦軍眾，摧卻魯連舌。獨立天地間，清風灑蘭雪。夫子還倜儻，攻文繼前烈。錯落石上鬆，無為秋霜折。贈言鏤寶刀，千歲庶不滅。,
改九子山為九華山聯句,李白,妙有分二氣，靈山開九華。--李白層標遏遲日，半壁明朝霞。--高霽積雪曜陰壑，飛流噴陽崖。--韋權輿青瑩玉樹色，縹緲羽人家。--李白,
月夜聽盧子順彈琴,李白,閒夜坐明月。幽人彈素琴。忽聞悲風調。宛若寒鬆吟。白雪亂纖手。綠水清虛心。鍾期久已沒。世上無知音。,
于闐採花,李白,于闐採花人，自言花相似。明妃一朝西入胡，胡中美女多羞死。乃知漢地多名姝，胡中無花可方比。丹青能令醜者妍，無鹽翻在深宮裡。自古妒蛾眉，胡沙埋皓齒。,
舍利弗,李白,金繩界寶地，珍木蔭瑤池。雲間妙音奏，天際法蠡吹。,
秦女卷衣,李白,天子居未央，妾侍卷衣裳。顧無紫宮寵，敢拂黃金床。水至亦不去，熊來尚可當。微身奉日月，飄若螢之光。願君採葑菲，無以下體妨。,愛情詩
重憶一首,李白,欲向江東去，定將誰舉杯。稽山無賀老，卻棹酒船回。,
江夏送倩公歸漢東,李白,彼美漢東國，川藏明月輝。寧知喪亂後，更有一珠歸。,
初出金門，尋王侍御不遇，詠壁上鸚鵡,李白,落羽辭金殿，孤鳴吒繡衣。能言終見棄，還向隴西飛。,
勞勞亭歌在江寧縣南十五里.古送別之所,李白,金陵勞勞送客堂，蔓草離離生道傍。古情不盡東流水，此地悲風愁白楊。我乘素舸同康樂，朗詠清川飛夜霜。昔聞牛渚吟五章，今來何謝袁家郎。苦竹寒聲動秋月，獨宿空簾歸夢長。,
贈段七娘,李白,羅襪凌波生網塵，那能得計訪情親。千杯綠酒何辭醉，一面紅妝惱殺人。,
題瓜州新河餞族叔舍人賁,李白,齊公鑿新河，萬古流不絕。豐功利生人，天地同朽滅。兩橋對雙閣，芳樹有行列。愛此如甘棠，誰雲敢攀折。吳關倚此固，天險自茲設。海水落斗門，湖平見沙汭。我行送季父，弭棹徒流悅。楊花滿江來，疑是龍山雪。惜此林下興，愴為山陽別。瞻望清路塵，歸來空寂滅。,
子夜四時歌：春歌,李白,秦地羅敷女，採桑綠水邊。素手青條上，紅妝白日鮮。蠶飢妾欲去，五馬莫留連。,唐詩三百首
賦得白鷺鷥送宋少府入三峽,李白,白鷺拳一足，月明秋水寒。人驚遠飛去，直向使君灘。,
與從侄杭州刺史良遊天竺寺,李白,掛席凌蓬丘，觀濤憩樟樓。三山動逸興，五馬同遨遊。天竺森在眼，松風颯驚秋。覽雲測變化，弄水窮清幽。疊嶂隔遙海，當軒寫歸流。詩成傲雲月，佳趣滿吳洲。,
同族侄評事黯遊昌禪師山池其一,李白,遠公愛康樂，為我開禪關。蕭然松石下，何異清涼山。花將色不染，水與心俱閒。一坐度小劫，觀空天地間。,
宣州長史弟昭贈餘琴溪中雙舞鶴詩以言志,李白,令弟佐宣城，贈餘琴谿鶴。謂言天涯雪，忽向窗前落。白玉為毛衣，黃金不肯博。背風振六翮，對舞臨山閣。顧我如有情，長鳴似相托。何當駕此物，與爾騰寥廓。,
巴陵贈賈舍人,李白,賈生西望憶京華，湘浦南遷莫怨嗟。聖主恩深漢文帝，憐君不遣到長沙。,
古風其十一,李白,黃河走東溟。白日落西海。逝川與流光。飄忽不相待。春容舍我去。秋髮已衰改。人生非寒鬆。年貌豈長在。吾當乘雲螭。吸景駐光彩。,
下涇縣陵陽溪至澀灘,李白,澀灘鳴嘈嘈，兩山足猿猱。白波若卷雪，側足不容舠。漁子與舟人，撐折萬張篙。,讚美詩，勞動
洛陽陌,李白,白玉誰家郎，回車渡天津。看花東陌上，驚動洛陽人。,懷才不遇，壯志難酬
流夜郎至西塞驛寄裴隱,李白,揚帆借天風，水驛苦不緩。平明及西塞，已先投沙伴。回巒引群峰，橫蹙楚山斷。砯衝萬壑會，震沓百川滿。龍怪潛溟波，俟時救炎旱。我行望雷雨，安得沾枯散。鳥去天路長，人愁春光短。空將澤畔吟，寄爾江南管。,
廬江主人婦,李白,孔雀東飛何處棲，廬江小吏仲卿妻。為客裁縫君自見，城烏獨宿夜空啼。,
自漢陽病酒歸寄王明府,李白,去歲左遷夜郎道，琉璃硯水長枯槁。今年敕放巫山陽，蛟龍筆翰生輝光。聖主還聽子虛賦，相如卻與論文章。願掃鸚鵡洲，與君醉百場。嘯起白雲飛七澤，歌吟淥水動三湘。莫惜連船沽美酒，千金一擲買春芳。,
別儲邕之剡中,李白,借問剡中道，東南指越鄉。舟從廣陵去，水入會稽長。竹色溪下綠，荷花鏡裡香。辭君向天姥，拂石臥秋霜。,描寫花
醉題王漢陽廳,李白,我似鷓鴣鳥，南遷懶北飛。時尋漢陽令，取醉月中歸。,
湖邊採蓮婦,李白,小姑織白紵，未解將人語。大嫂採芙蓉，溪湖千萬重。長兄行不在，莫使外人逢。願學秋胡婦，貞心比古鬆。,
東武吟,李白,好古笑流俗，素聞賢達風。方希佐明主，長揖辭成功。白日在高天，回光燭微躬。恭承鳳凰詔，欻起雲蘿中。清切紫霄迥，優遊丹禁通。君王賜顏色，聲價凌煙虹。乘輿擁翠蓋，扈從金城東。寶馬麗絕景，錦衣入新豐。依巖望鬆雪，對酒鳴絲桐。因學揚子云，獻賦甘泉宮。天書美片善，清芬播無窮。歸來入咸陽，談笑皆王公。一朝去金馬，飄落成飛蓬。賓客日疏散，玉樽亦已空。才力猶可倚，不慚世上雄。閒作東武吟，曲盡情未終。書此謝知己，吾尋黃綺翁。,
送族弟凝之滁求婚崔氏,李白,與爾情不淺，忘筌已得魚。玉臺掛寶鏡，持此意何如。坦腹東床下，由來志氣疏。遙知向前路，擲果定盈車。,
禪房懷友人岑倫,李白,嬋娟羅浮月，搖豔桂水雲。美人竟獨往，而我安得群。一朝語笑隔，萬里歡情分。沉吟彩霞沒，夢寐群芳歇。歸鴻渡三湘，遊子在百粵。邊塵染衣劍，白日凋華髮。春風變楚關，秋聲落吳山。草木結悲緒，風沙悽苦顏。朅來已永久，頹思如迴圈。飄飄限江裔，想像空留滯。離憂每醉心，別淚徒盈袂。坐愁青天末，出望黃雲蔽。目極何悠悠，梅花南嶺頭。空長滅徵鳥，水闊無還舟。寶劍終難託，金囊非易求。歸來倘有問，桂樹山之幽。,
丁都護歌,李白,雲陽上徵去，兩岸饒商賈。吳牛喘月時，拖船一何苦。水濁不可飲，壺漿半成土。一唱都護歌，心摧淚如雨。萬人鑿盤石，無由達江滸。君看石芒碭，掩淚悲千古。,
千里思,李白,李陵沒胡沙，蘇武還漢家。迢迢五原關，朔雪亂邊花。一去隔絕國，思歸但長嗟。鴻雁向西北，因書報天涯。,
擬古其三,李白,長繩難系日，自古共悲辛。黃金高北斗，不惜買陽春。石火無留光，還如世中人。即事已如夢，後來我誰身。提壺莫辭貧，取酒會四鄰。仙人殊恍惚，未若醉中真。,
摩多樓子,李白,從戎向邊北，遠行辭密親。借問陰山侯，還知塞上人。,
遊南陽清泠泉,李白,惜彼落日暮，愛此寒泉清。西輝逐流水，盪漾遊子情。空歌望雲月，曲盡長鬆聲。,
題樓山石筍,李白,石筍如卓筆，縣之山之巔。誰為不平者，與之書青天。,
送侄良攜二妓赴會稽戲有此贈,李白,攜妓東山去，春光半道催。遙看若桃李，雙入鏡中開。,
觀放白鷹其二,李白,寒冬十二月。蒼鷹八九毛。寄言燕雀莫相啄。【口卓】自有云霄萬里高。,
橫江詞其二,李白,海潮南去過潯陽。牛渚由來險馬當。橫江欲渡風波惡。一水牽愁萬里長。,山水詩
橫江詞其四,李白,海神來過惡風回。浪打天門石壁開。浙江八月何如此。濤似連山噴雪來。,山水詩
觀元丹丘坐巫山屏風,李白,昔遊三峽見巫山，見畫巫山宛相似。疑是天邊十二峰，飛入君家彩屏裡。寒鬆蕭瑟如有聲，陽臺微茫如有情。錦衾瑤席何寂寂，楚王神女徒盈盈。高咫尺，如千里，翠屏丹崖燦如綺。蒼蒼遠樹圍荊門，歷歷行舟泛巴水。水石潺湲萬壑分，煙光草色俱氛氳。溪花笑日何年發，江客聽猿幾歲聞。使人對此心緬邈，疑入嵩丘夢彩雲。,
橫江詞其六,李白,月暈天風霧不開。海鯨東蹙百川回。驚波一起三山動。公無渡河歸去來。,山水詩
白鬍桃,李白,紅羅袖裡分明見，白玉盤中看卻無。疑是老僧休唸誦，腕前推下水晶珠。,
懷仙歌,李白,一鶴東飛過滄海，放心散漫知何在。仙人浩歌望我來，應攀玉樹長相待。堯舜之事不足驚，自餘囂囂直可輕。巨鰲莫戴三山去，我欲蓬萊頂上行。,
少年子,李白,青雲少年子，挾彈章臺左。鞍馬四邊開，突如流星過。金丸落飛鳥，夜入瓊樓臥。夷齊是何人，獨守西山餓。,
越女詞其五,李白,鏡湖水如月。耶溪女似雪。新妝蕩新波。光景兩奇絕。,
浣紗石上女,李白,玉面耶溪女，青娥紅粉妝。一雙金齒屐，兩足白如霜。,
出妓金陵子呈盧六其二,李白,南國新豐酒。東山小妓歌。對君君不樂。花月奈愁何。,
觀魚潭,李白,觀魚碧潭上，木落潭水清。日暮紫鱗躍，圓波處處生。涼煙浮竹盡，秋月照沙明。何必滄浪去，茲焉可濯纓。,
月夜金陵懷古,李白,蒼蒼金陵月，空懸帝王州。天文列宿在，霸業大江流。綠水絕馳道，青松摧古丘。臺傾鳷鵲觀，宮沒鳳凰樓。別殿悲清暑，芳園罷樂遊。一聞歌玉樹，蕭瑟後庭秋。,
贈王判官時餘歸隱居廬山屏風疊,李白,昔別黃鶴樓，蹉跎淮海秋。俱飄零落葉，各散洞庭流。中年不相見，蹭蹬遊吳越。何處我思君，天台綠蘿月。會稽風月好，卻繞剡溪回。雲山海上出，人物鏡中來。一度浙江北，十年醉楚臺。荊門倒屈宋，樑苑傾鄒枚。苦笑我夸誕，知音安在哉。大盜割鴻溝，如風掃秋葉。吾非濟代人，且隱屏風疊。中夜天中望，憶君思見君。明朝拂衣去，永與海鷗群。,
楚江黃龍磯南宴楊執戟治樓,李白,五月入五洲，碧山對青樓。故人楊執戟，春賞楚江流。一見醉漂月，三杯歌棹謳。桂枝攀不盡，他日更相求。,
銅官山醉後絕句,李白,我愛銅官樂，千年未擬還。要須回舞袖，拂盡五松山。,讚美詩
贈潘侍御論錢少陽,李白,繡衣柱史何昂藏，鐵冠白筆橫秋霜。三軍論事多引納，階前虎士羅干將。雖無二十五老者，且有一翁錢少陽。眉如鬆雪齊四皓，調笑可以安儲皇。君能禮此最下士，九州拭目瞻清光。,
登新平樓,李白,去國登茲樓，懷歸傷暮秋。天長落日遠，水淨寒波流。秦雲起嶺樹，胡雁飛沙洲。蒼蒼幾萬裡，目極令人愁。,
過崔八丈水亭,李白,高閣橫秀氣，清幽並在君。檐飛宛溪水，窗落敬亭雲。猿嘯風中斷，漁歌月裡聞。閒隨白鷗去，沙上自為群。,
奔亡道中其三,李白,談笑三軍卻。交遊七貴疏。仍留一隻箭。未射魯連書。,
古風其五十一,李白,殷後亂天紀。楚懷亦已昏。夷羊滿中野。菉葹盈高門。比干諫而死。屈平竄湘源。虎口何婉孌。女嬃空嬋媛。彭咸久淪沒。此意與誰論。,
月下獨酌其三,李白,三月咸陽城。千花晝如錦。誰能春獨愁。對此徑須飲。窮通與修短。造化夙所稟。一樽齊死生。萬事固難審。醉後失天地。兀然就孤枕。不知有吾身。此樂最為甚。,描寫月亮，唐詩三百首，懷才不遇
宮中行樂詞其二,李白,柳色黃金嫩，梨花白雪香。玉樓巢翡翠，金殿鎖鴛鴦。選妓隨雕輦，徵歌出洞房。宮中誰第一，飛燕在昭陽。,
古風其一,李白,大雅久不作，吾衰竟誰陳。王風委蔓草，戰國多荊榛。龍虎相啖食，兵戈逮狂秦。正聲何微茫，哀怨起騷人。揚馬激頹波，開流蕩無垠。廢興雖萬變，憲章亦已淪。自從建安來，綺麗不足珍。聖代復元古，垂衣貴清真。群才屬休明，乘運共躍鱗。文質相炳煥，眾星羅秋旻。我志在刪述，垂輝映千春。希聖如有立，絕筆於獲麟。,戰爭詩
樹中草,李白,鳥銜野田草，誤入枯桑裡。客土植危根，逢春猶不死。草木雖無情，因依尚可生。如何同枝葉，各自有枯榮。,
鳳台曲,李白,嘗聞秦帝女，傳得鳳凰聲。是日逢仙子，當時別有情。人吹彩簫去，天借綠雲迎。曲在身不返，空餘弄玉名。,
贈江油尉,李白,嵐光深院裡，傍砌水泠泠。野燕巢官舍。溪雲入古廳。日斜孤吏過，簾卷亂峰青。五色神仙尉，焚香讀道經。,
別匡山,李白,曉峰如畫碧參差，藤影風搖拂檻垂。野徑來多將犬伴，人間歸晚帶樵隨。看雲客倚啼猿樹，洗鉢僧臨失鶴池。莫怪無心戀清境，已將書劍許明時。,
憶秋浦桃花舊遊，時竄夜郎,李白,桃花春水生，白石今出沒。搖盪女蘿枝，半搖青天月。不知舊行徑，初拳幾枝蕨。三載夜郎還，於茲鍊金骨。,
詠方廣詩,李白,聖寺閒棲睡眼醒，此時何處最幽清？滿窗明月天風靜，玉磬時聞一兩聲。,
觀放白鷹其一,李白,八月邊風高，胡鷹白錦毛。孤飛一片雪，百里見秋毫。寒冬十二月，蒼鷹八九毛。寄言燕雀莫相啅，自有云霄萬里高。,
橫江詞其三,李白,橫江西望阻西秦，漢水東連揚子津。白浪如山那可渡，狂風愁殺峭帆人。,山水詩
送長沙陳太守其二,李白,七郡長沙國。南連湘水濱。定王垂舞袖。地窄不回身。莫小二千石。當安遠俗人。洞庭鄉路遠。遙羨錦衣春。,
東山吟,李白,攜妓東土山，悵然悲謝安。我妓今朝如花月，他妓古墳荒草寒。白雞夢後三百歲，灑酒澆君同所歡。酣來自作青海舞，秋風吹落紫綺冠。彼亦一時，此亦一時，浩浩洪流之詠何必奇。,
白鷺鷥,李白,白鷺下秋水，孤飛如墜霜。心閒且未去，獨立沙洲傍。,
蔡氏五弄·淥水曲,李白,淥水明秋月，南湖採白蘋。荷花嬌欲語，愁殺盪舟人。,
白微時，募縣小吏入令臥內，嘗驅牛經堂下，,李白,素面倚欄鉤，嬌聲出外頭。若非是織女，何得問牽牛。,
白鼻騧,李白,銀鞍白鼻騧，綠地障泥錦。細雨春風花落時，揮鞭且就胡姬飲。,
流夜郎聞酺不預,李白,北闕聖人歌太康，南冠君子竄遐荒。漢酺聞奏鈞天樂，願得風吹到夜郎。,
酬宇文少府見贈桃竹書筒,李白,桃竹書筒綺繡文，良工巧妙稱絕群。靈心圓映三江月，彩質疊成五色雲。中藏寶訣峨眉去，千里提攜長憶君。,
答從弟幼成過西園見贈,李白,一身自瀟灑，萬物何囂喧。拙薄謝明時，棲閒歸故園。二季過舊壑，四鄰馳華軒。衣劍照鬆宇，賓徒光石門。山童薦珍果，野老開芳樽。上陳樵漁事，下敘農圃言。昨來荷花滿，今見蘭苕繁。一笑復一歌，不知夕景昏。醉罷同所樂，此情難具論。,
口號吳王美人半醉,李白,風動荷花水殿香，姑蘇臺上宴吳王。西施醉舞嬌無力，笑倚東窗白玉床。,
酬崔侍御,李白,嚴陵不從萬乘遊，歸臥空山釣碧流。自是客星辭帝座，元非太白醉揚州。,
南流夜郎寄內,李白,夜郎天外怨離居，明月樓中音信疏。北雁春歸看欲盡，南來不得豫章書。,
東魯門泛舟其二,李白,水作青龍盤石堤。桃花夾岸魯門西。若教月下乘舟去。何啻風流到剡溪。,
越女詞其四,李白,東陽素足女。會稽素舸郎。相看月未墮。白地斷肝腸。,
出妓金陵子呈盧六其三,李白,東道煙霞主。西江詩酒筵。相逢不覺醉。日墮歷陽川。,
同族侄評事黯遊昌禪師山池其二,李白,客來花雨際。秋水落金池。片石寒青錦。疏楊掛綠絲。高僧拂玉柄。童子獻霜梨。惜去愛佳景。煙蘿欲暝時。,
江夏使君叔席上贈史郎中,李白,鳳凰丹禁裡，銜出紫泥書。昔放三湘去，今還萬死餘。仙郎久為別，客舍問何如。涸轍思流水，浮雲失舊居。多慚華省貴，不以逐臣疏。復如竹林下，叨陪芳宴初。希君生羽翼，一化北溟魚。,
江上贈竇長史,李白,漢求季布魯朱家，楚逐伍胥去章華。萬里南遷夜郎國，三年歸及長風沙。聞道青雲貴公子，錦帆遊戲西江水。人疑天上坐樓船，水淨霞明兩重綺。相約相期何太深，棹歌搖艇月中尋。不同珠履三千客，別欲論交一片心。,
賦得鶴送史司馬赴崔相公幕,李白,崢嶸丞相府，清切鳳凰池。羨爾瑤臺鶴，高棲瓊樹枝。歸飛晴日好，吟弄惠風吹。正有乘軒樂，初當學舞時。珍禽在羅網，微命若遊絲。願託週週羽，相銜漢水湄。,
贈柳圓,李白,竹實滿秋浦，鳳來何苦飢。還同月下鵲，三繞未安枝。夫子即瓊樹，傾柯拂羽儀。懷君戀明德，歸去日相思。,
登邯鄲洪波臺置酒觀發兵,李白,我把兩赤羽，來遊燕趙間。天狼正可射，感激無時閒。觀兵洪波臺，倚劍望玉關。請纓不繫越，且向燕然山。風引龍虎旗，歌鐘昔追攀。擊築落高月，投壺破愁顏。遙知百戰勝，定掃鬼方還。,
系尋陽上崔相渙其三,李白,虛傳一片雨。枉作陽臺神。縱為夢裡相隨去。不是襄王傾國人。,
贈友人其二,李白,袖中趙匕首。買自徐夫人。玉匣閉霜雪。經燕復歷秦。其事竟不捷。淪落歸沙塵。持此願投贈。與君同急難。荊卿一去後。壯士多摧殘。長號易水上。為我揚波瀾。鑿井當及泉。張帆當濟川。廉夫唯重義。駿馬不勞鞭。人生貴相知。何必金與錢。,
古風其三十三,李白,北溟有巨魚。身長數千裡。仰噴三山雪。橫吞百川水。憑陵隨海運。燀赫因風起。吾觀摩天飛。九萬方未已。,
奔亡道中其二,李白,亭伯去安在。李陵降未歸。愁容變海色。短服改胡衣。,
古風其四十二,李白,搖裔雙白鷗。鳴飛滄江流。宜與海人狎。豈伊雲鶴儔。寄形宿沙月。沿芳戲春洲。吾亦洗心者。忘機從爾遊。,
金陵其三,李白,六代興亡國。三杯為爾歌。苑方秦地少。山似洛陽多。古殿吳花草。深宮晉綺羅。並隨人事滅。東逝與滄波。,
凌歊臺,李白,曠望登古臺，臺高極人目。疊嶂列遠空，雜花間平陸。閒雲入窗牖，野翠生松竹。欲覽碑上文，苔侵豈堪讀。,
寄崔侍御,李白,宛溪霜夜聽猿愁，去國長為不繫舟。獨憐一雁飛南海，卻羨雙溪解北流。高人屢解陳蕃榻，過客難登謝脁樓。此處別離同落葉，朝朝分散敬亭秋。,
王昭君其一,李白,漢家秦地月，流影照明妃。一上玉關道，天涯去不歸。漢月還從東海出，明妃西嫁無來日。燕支長寒雪作花，蛾眉憔悴沒胡沙。生乏黃金枉圖畫，死留青冢使人嗟。,
別中都明府兄,李白,吾兄詩酒繼陶君，試宰中都天下聞。東樓喜奉連枝會，南陌愁為落葉分。城隅淥水明秋日，海上青山隔暮雲。取醉不辭留夜月，雁行中斷惜離群。,
友人會宿,李白,滌盪千古愁，留連百壺飲。良宵宜清談，皓月未能寢。醉來臥空山，天地即衾枕。,
春日獨酌其一,李白,東風扇淑氣，水木榮春暉。白日照綠草，落花散且飛。孤雲還空山，眾鳥各已歸。彼物皆有託，吾生獨無依。對此石上月，長醉歌芳菲。我有紫霞想，緬懷滄洲間。思對一壺酒，澹然萬事閒。橫琴倚高鬆，把酒望遠山。長空去鳥沒，落日孤雲還。但恐光景晚，宿昔成秋顏。,
春日獨酌其二,李白,我有紫霞想。緬懷滄洲間。且對一壺酒。澹然萬事閒。橫琴倚高鬆。把酒望遠山。長空去鳥沒。落日孤雲還。但恐光景晚。宿昔成秋顏。,
宮中行樂詞其一,李白,小小生金屋，盈盈在紫微。山花插寶髻，石竹繡羅衣。每出深宮裡，常隨步輦歸。只愁歌舞散，化作彩雲飛。,
清溪半夜聞笛,李白,羌笛梅花引，吳溪隴水情。寒山秋浦月，腸斷玉關聲。,
走筆贈獨孤駙馬,李白,都尉朝天躍馬歸，香風吹人花亂飛。銀鞍紫鞚照雲日，左顧右盼生光輝。是時僕在金門裡，待詔公車謁天子。長揖蒙垂國士恩，壯心剖出酬知己。一別蹉跎朝市間，青雲之交不可攀。倘其公子重回顧，何必侯嬴長抱關。,
擬古其四,李白,清都綠玉樹，灼爍瑤臺春。攀花弄秀色，遠贈天仙人。香風送紫蕊，直到扶桑津。取掇世上豔，所貴心之珍。相思傳一笑，聊欲示情親。,
感興其四,李白,十五遊神仙。仙遊未曾歇。吹笙吟松風。泛瑟窺海月。西山玉童子。使我鍊金骨。欲逐黃鶴飛。相呼向蓬闕。,
送竇司馬貶宜春,李白,天馬白銀鞍，親承明主歡。鬥雞金宮裡，射雁碧雲端。堂上羅中貴，歌鐘清夜闌。何言謫南國，拂劍坐長嘆。趙璧為誰點，隋珠枉被彈。聖朝多雨露，莫厭此行難。,
姑孰十詠·天門山,李白,迥出江山上，雙峰自相對。岸映鬆色寒，石分浪花碎。參差遠天際，縹緲晴霞外。落日舟去遙，回首沉青靄。第一百八十二卷,
送裴十八圖南歸嵩山其二,李白,君思潁水綠，忽復歸嵩岑。歸時莫洗耳，為我洗其心。洗心得真情，洗耳徒買名。謝公終一起，相與濟蒼生。,
送張秀才從軍,李白,六駁食猛虎，恥從駑馬群。一朝長鳴去，矯若龍行雲。壯士懷遠略，志存解世紛。周粟猶不顧，齊珪安肯分。抱劍辭高堂，將投崔冠軍。長策掃河洛，寧親歸汝墳。當令千古後，麟閣著奇勳。,
流夜郎題葵葉,李白,慚君能衛足，嘆我遠移根。白日如分照，還歸守故園。,
江上送女道士褚三清遊南嶽,李白,吳江女道士，頭戴蓮花巾。霓衣不溼雨，特異陽臺雲。足下遠遊履，凌波生素塵。尋仙向南嶽，應見魏夫人。,
嵩山採菖蒲者,李白,神仙多古貌，雙耳下垂肩。嵩嶽逢漢武，疑是九疑仙。我來採菖蒲，服食可延年。言終忽不見，滅影入雲煙。喻帝竟莫悟，終歸茂陵田。,
寄遠其二,李白,青樓何所在。乃在碧雲中。寶鏡掛秋水。羅衣輕春風。新妝坐落日。悵望金屏空。念此送短書。願同雙飛鴻。,
東魯見狄博通,李白,去年別我向何處，有人傳道遊江東。謂言掛席度滄海，卻來應是無長風。,
寄遠其三,李白,本作一行書。殷勤道相憶。一行復一行。滿紙情何極。瑤臺有黃鶴。為報青樓人。朱顏凋落盡。白髮一何新。自知未應還。離居經三春。桃李今若為。當窗發光彩。莫使香風飄。留與紅芳待。,
答友人贈烏紗帽,李白,領得烏紗帽，全勝白接蘺。山人不照鏡，稚子道相宜。,
贈崔侍郎,李白,黃河二尺鯉，本在孟津居。點額不成龍，歸來伴凡魚。故人東海客，一見借吹噓。風濤倘相見，更欲凌昆墟。,
贈華州王司士,李白,淮水不絕濤瀾高，盛德未泯生英髦。知君先負廟堂器，今日還須贈寶刀。,
贈盧徵君昆弟,李白,明主訪賢逸，雲泉今已空。二盧竟不起，萬乘高其風。河上喜相得，壺中趣每同。滄州即此地，觀化遊無窮。水落海上清，鰲背睹方蓬。與君弄倒景，攜手凌星虹。,
憶襄陽舊遊贈馬少府巨,李白,昔為大堤客，曾上山公樓。開窗碧嶂滿，拂鏡滄江流。高冠佩雄劍，長揖韓荊州。此地別夫子，今來思舊遊。朱顏君未老，白髮我先秋。壯志恐蹉跎，功名若雲浮。歸心結遠夢，落日懸春愁。空思羊叔子，墮淚峴山頭。,
出妓金陵子呈盧六其四,李白,小妓金陵歌楚聲。家僮丹砂學鳳鳴。我亦為君飲清酒。君心不肯向人傾。,
戲贈鄭溧陽,李白,陶令日日醉，不知五柳春。素琴本無弦，漉酒用葛巾。清風北窗下，自謂羲皇人。何時到慄裡，一見平生親。,
寄淮南友人,李白,紅顏悲舊國，青歲歇芳洲。不待金門詔，空持寶劍遊。海雲迷驛道，江月隱鄉樓。復作淮南客，因逢桂樹留。,
古風其四十三,李白,周穆八荒意。漢皇萬乘尊。淫樂心不極。雄豪安足論。西海宴王母。北宮邀上元。瑤水聞遺歌。玉杯竟空言。靈蹟成蔓草。徒悲千載魂。,
流夜郎永華寺寄潯陽群官,李白,朝別凌煙樓，賢豪滿行舟。暝投永華寺，賓散予獨醉。願結九江流，添成萬行淚。寫意寄廬嶽，何當來此地。天命有所懸，安得苦愁思。,
慈姥竹,李白,野竹攢石生，含煙映江島。翠色落波深，虛聲帶寒早。龍吟曾未聽，鳳曲吹應好。不學蒲柳凋，貞心嘗自保。,
宮中行樂詞其三,李白,盧橘為秦樹。蒲萄出漢宮。煙花宜落日。絲管醉春風。笛奏龍吟水。蕭鳴鳳下空。君王多樂事。還與萬方同。,
鳳凰曲,李白,嬴女吹玉簫，吟弄天上春。青鸞不獨去，更有攜手人。影滅彩雲斷，遺聲落西秦。,
送友人遊梅湖,李白,送君遊梅湖，應見梅花發。有使寄我來，無令紅芳歇。暫行新林浦，定醉金陵月。莫惜一雁書，音塵坐胡越。,
代佳人寄翁參樞先輩,李白,等閒經夏復經寒，夢裡驚嗟豈暫安。南家風光當世少，西陵江浪過江難。周旋小字桃燈讀，重迭遙山隔霧看。真是為君飡不得，書來莫說更加飡。,
感興其三,李白,裂素持作書。將寄萬里懷。眷眷待遠信。竟歲無人來。徵鴻務隨陽。又不為我棲。委之在深篋。蠹魚壞其題。何如投水中。流落他人開。不惜他人開。但恐生是非。,
洗腳亭,李白,白道向姑熟，洪亭臨道傍。前有昔時井，下有五丈床。樵女洗素足，行人歇金裝。西望白鷺洲，蘆花似朝霜。送君此時去，回首淚成行。,
送陸判官往琵琶峽,李白,水國秋風夜，殊非遠別時。長安如夢裡，何日是歸期。,
江夏送友人,李白,雪點翠雲裘，送君黃鶴樓。黃鶴振玉羽，西飛帝王州。鳳無琅玕實，何以贈遠遊。裴回相顧影，淚下漢江流。,
酬談少府,李白,一尉居倏忽，梅生有仙骨。三事或可羞，匈奴哂千秋。壯心屈黃綬，浪跡寄滄洲。昨觀荊峴作，如從雲漢遊。老夫當暮矣，蹀足懼驊騮。,
越女詞其二,李白,吳兒多白皙。好為盪舟劇。賣眼擲春心。折花調行客。,
贈崔郎中宗之時謫官金陵,李白,胡雁拂海翼，翱翔鳴素秋。驚雲辭沙朔，飄蕩迷河洲。有如飛蓬人，去逐萬里遊。登高望浮雲，彷彿如舊丘。日從海傍沒，水向天邊流。長嘯倚孤劍，目極心悠悠。歲晏歸去來，富貴安可求。仲尼七十說，歷聘莫見收。魯連逃千金，珪組豈可酬。時哉苟不會，草木為我儔。希君同攜手，長往南山幽。,
金陵新亭,李白,金陵風景好，豪士集新亭。舉目山河異，偏傷周顗情。四坐楚囚悲，不憂社稷傾。王公何慷慨，千載仰雄名。,懷古詩，讚美詩
送袁明府任長沙,李白,別離楊柳青，樽酒表丹誠。古道攜琴去，深山見峽迎。暖風花繞樹，秋雨草沿城。自此長江內，無因夜犬驚。,
古風其十,李白,齊有倜儻生。魯連特高妙。明月出海底。一朝開光曜。卻秦振英聲。後世仰末照。意輕千金贈。顧向平原笑。吾亦澹盪人。拂衣可同調。,
古風其十二,李白,松柏本孤直。難為桃李顏。昭昭嚴子陵。垂釣滄波間。身將客星隱。心與浮雲閒。長揖萬乘君。還歸富春山。清風灑六合。邈然不可攀。使我長嘆息。冥棲岩石間。,
春日獨坐寄鄭明府,李白,燕麥青青遊子悲，河堤弱柳鬱金枝。長條一拂春風去，盡日飄揚無定時。我在河南別離久，那堪坐此對窗牖。情人道來竟不來，何人共醉新豐酒。,
古風其五十二,李白,青春流驚湍。朱明驟回薄。不忍看秋蓬。飄揚竟何託。光風滅蘭蕙。白露灑葵藿。美人不我期。草木日零落。,
題情深樹寄象公,李白,腸斷枝上猿，淚添山下樽。白雲見我去，亦為我飛翻。,
古風其五十三,李白,戰國何紛紛。兵戈亂浮雲。趙倚兩虎鬥。晉為六卿分。奸臣欲竊位。樹黨自相群。果然田成子。一旦殺齊君。,
桓公井,李白,桓公名已古，廢井曾未竭。石甃冷蒼苔，寒泉湛孤月。秋來桐暫落，春至桃還發。路遠人罕窺，誰能見清徹。,
興唐寺,李白,天台國清寺，天下稱四絕。我來舉唐遊，於中更無別。枿木劃斷雲，高峰頂積雪。檻外一條溪，幾回流碎月。,
殷十一贈慄岡硯,李白,殷侯三玄士，贈我慄岡硯。灑染中山毫，光映吳門練。天寒水不凍，日用心不倦。攜此臨墨池，還如對君面。,
送外甥鄭灌從軍三首,李白,六博爭雄好彩來，金盤一擲萬人開。丈夫賭命報天子，當斬胡頭衣錦回。丈八蛇予出隴西，彎弧拂箭白猿啼。破胡必用龍韜策，積甲應將熊耳齊。月蝕西方破敵時，及瓜歸日未應遲。斬胡血變黃河水，梟首當懸白鵲旗。,
送李青歸華陽川,李白,伯陽仙家子，容色如青春。日月祕靈洞，雲霞辭世人。化心養精魄，隱几窅天真。莫作千年別，歸來城郭新。,
題元丹丘山居,李白,故人棲東山，自愛丘壑美。青春臥空林，白日猶不起。松風清襟袖，石潭洗心耳。羨君無紛喧，高枕碧霞裡。,
送樑四歸東平,李白,玉壺挈美酒，送別強為歡。大火南星月，長郊北路難。殷王期負鼎，汶水起垂竿。莫學東山臥，參差老謝安。,
贈任城盧主簿,李白,海鳥知天風，竄身魯門東。臨觴不能飲，矯翼思凌空。鐘鼓不為樂，煙霜誰與同。歸飛未忍去，流淚謝鴛鴻。,
酬崔十五見招,李白,爾有鳥跡書，相招琴溪飲。手跡尺素中，如天落雲錦。讀罷向空笑，疑君在我前。長吟字不滅，懷袖且三年。,
越女詞其一,李白,長幹吳兒女，眉目豔新月。屐上足如霜，不著鴉頭襪。,
對雪獻從兄虞城宰,李白,昨夜梁園裡，弟寒兄不知。庭前看玉樹，腸斷憶連枝。,
暖酒,李白,熱暖將來鑌鐵文。暫時不動聚白雲。撥卻白雲見青天。掇頭裡許便成仙。,
送友生遊峽中,李白,風靜楊柳垂，看花又別離。幾年同在此，今日各驅馳。峽裡聞猿叫，山頭見月時。殷勤一杯酒，珍重歲寒姿。,
古風其二十一,李白,郢客吟白雪。遺響飛青天。徒勞歌此曲。舉世誰為傳。試為巴人唱。和者乃數千。吞聲何足道。嘆息空悽然。,
釣灘,李白,磨盡石嶺墨，潯陽釣赤魚。靄峰尖似筆，堪畫不堪書。,
烏牙寺,李白,夜宿烏牙寺，舉手捫星辰。不取高聲語，恐驚天上人。,
送樑公昌從信安北征,李白,入幕推英選，捐書事遠戎。高談百戰術，鬱作萬夫雄。起舞蓮花劍，行歌明月弓。將飛天地陣，兵出塞垣通。祖席留丹景，徵麾拂彩虹。旋應獻凱入，麟閣佇深功。,
普照寺,李白,天台國清寺，天下為四絕。今到普照遊，到來複何別。柟木白雲飛，高僧頂殘雪。門外一條溪，幾回流歲月。,
東魯門泛舟其一,李白,日落沙明天倒開，波搖石動水縈迴。輕舟泛月尋溪轉，疑是山陰雪後來。,
越女詞其三,李白,耶溪採蓮女。見客棹歌回。笑入荷花去。佯羞不出來。,
遊泰山六首（一作天寶元年四月從故御道上泰,李白,四月上泰山，石屏御道開。六龍過萬壑，澗谷隨縈迴。馬跡繞碧峰，於今滿青苔。飛流灑絕巘，水急鬆聲哀。北眺崿嶂奇，傾崖向東摧。洞門閉石扇，地底興雲雷。登高望蓬瀛，想象金銀臺。天門一長嘯，萬里清風來。玉女四五人，飄搖下九垓。含笑引素手，遺我流霞杯。稽首再拜之，自愧非仙才。曠然小宇宙，棄世何悠哉。清曉騎白鹿，直上天門山。山際逢羽人，方瞳好容顏。捫蘿欲就語，卻掩青雲關。遺我鳥跡書，飄然落巖間。其字乃上古，讀之了不閒。感此三嘆息，從師方未還。平明登日觀，舉手開雲關。精神四飛揚，如出天地間。黃河從西來，窈窕入遠山。憑崖攬八極，目盡長空閒。偶然值青童，綠髮雙雲鬟。笑我晚學仙，蹉跎凋朱顏。躊躇忽不見，浩蕩難追攀。清齋三千日，裂素寫道經。吟誦有所得，眾神衛我形。雲行信長風，颯若羽翼生。攀崖上日觀，伏檻窺東暝。海色動遠山，天雞已先鳴。銀臺出倒景，白浪翻長鯨。安得不死藥，高飛向蓬瀛。日觀東北傾，兩崖夾雙石。海水落眼前，天光遙空碧。千峰爭攢聚，萬壑絕凌歷。緬彼鶴上仙，去無雲中跡。長鬆入雲漢，遠望不盈尺。山花異人間，五月雪中白。終當遇安期，於此煉玉液。朝飲王母池，暝投天門關。獨抱綠綺琴，夜行青山間。山明月露白，夜靜松風歇。仙人遊碧峰，處處笙歌發。寂靜娛清暉，玉真連翠微。想像鸞鳳舞，飄颻龍虎衣。捫天摘匏瓜，恍惚不憶歸。舉手弄清淺，誤攀織女機。明晨坐相失，但見五雲飛。,
庭前晚開花,李白,西王母桃種我家。三千陽春始一花。結實苦遲為人笑。攀折唧唧長諮嗟。,
寒女吟,李白,昔君布衣時，與妾同辛苦。一拜五官郎，便索邯鄲女。妾欲辭君去，君心便相許。妾讀蘼蕪書，悲歌淚如雨。憶昔嫁君時，曾無一夜樂。不是妾無堪，君家婦難作。起來強歌舞，縱好君嫌惡。下堂辭君去，去後悔遮莫。,
古風其二,李白,蟾蜍薄太清。蝕此瑤臺月。圓光虧中天。金魄遂淪沒。螮蝀入紫微。大明夷朝暉。浮雲隔兩曜。永珍昏陰霏。蕭蕭長門宮。昔是今已非。桂蠹花不實。天霜下嚴威。沈嘆終永夕。感我涕沾衣。,
聞謝楊兒吟猛虎詞因此有贈,李白,同州隔秋浦，聞吟猛虎詞。晨朝來借問，知是謝楊兒。,
系尋陽上崔相渙其一,李白,邯鄲四十萬，同日陷長平。能回造化筆，或冀一人生。,
王昭君其二,李白,昭君拂玉鞍。上馬啼紅頰。今日漢宮人。明朝胡地妾。,
寄上吳王其二,李白,坐嘯廬江靜。閒聞進玉觴。去時無一物。東壁掛胡床。,
送韓準、裴政、孔巢父還山,李白,獵客張兔罝，不能掛龍虎。所以青雲人，高歌在巖戶。韓生信英彥，裴子含清真。孔侯復秀出，俱與雲霞親。峻節凌遠鬆，同衾臥盤石。斧冰嗽寒泉，三子同二屐。時時或乘興，往往雲無心。出山揖牧伯，長嘯輕衣簪。昨宵夢裡還，雲弄竹溪月。今晨魯東門，帳飲與君別。雪崖滑去馬，蘿徑迷歸人。相思若菸草，歷亂無冬春。,
魯郡堯祠送竇明府薄華還西京（時久病初起作,李白,朝策犁眉騧，舉鞭力不堪。強扶愁疾向何處，角巾微服堯祠南。長楊掃地不見日，石門噴作金沙潭。笑誇故人指絕境，山光水色青於藍。廟中往往來擊鼓，堯本無心爾何苦。門前長跪雙石人，有女如花日歌舞。銀鞍繡轂往復回，簸林蹶石鳴風雷。遠煙空翠時明滅，白鷗歷亂長飛雪。紅泥亭子赤闌干，碧流環轉青錦湍。深沉百丈洞海底，那知不有蛟龍蟠。君不見綠珠潭水流東海，綠珠紅粉沉光彩。綠珠樓下花滿園，今日曾無一枝在。昨夜秋聲閶闔來，洞庭木落騷人哀。遂將三五少年輩，登高遠望形神開。生前一笑輕九鼎，魏武何悲銅雀臺。我歌白雲倚窗牖，爾聞其聲但揮手。長風吹月度海來，遙勸仙人一杯酒。酒中樂酣宵向分，舉觴酹堯堯可聞。何不令皋繇擁篲橫八極，直上青天揮浮雲。高陽小飲真瑣瑣，山公酩酊何如我。竹林七子去道賒，蘭亭雄筆安足誇。堯祠笑殺五湖水，至今憔悴空荷花。爾向西秦我東越，暫向瀛洲訪金闕。藍田太白若可期，為餘掃灑石上月。,
送程、劉二侍郎兼獨孤判官赴安西幕府,李白,安西幕府多材雄，喧喧惟道三數公。繡衣貂裘明積雪，飛書走檄如飄風。朝辭明主出紫宮，銀鞍送別金城空。天外飛霜下蔥海，火旗雲馬生光彩。胡塞清塵幾日歸，漢家草綠遙相待。,
醉後答丁十八以詩譏餘捶碎黃鶴樓（此詩楊慎,李白,黃鶴高樓已捶碎，黃鶴仙人無所依。黃鶴上天訴玉帝，卻放黃鶴江南歸。神明太守再雕飾，新圖粉壁還芳菲。一州笑我為狂客，少年往往來相譏。君平簾下誰家子，雲是遼東丁令威。作詩調我驚逸興，白雲繞筆窗前飛。待取明朝酒醒罷，與君爛漫尋春暉。,
題寶圌山,李白,樵夫與耕者，出入畫屏中。,
秋夜板橋浦泛月獨酌懷謝脁,李白,天上何所有，迢迢白玉繩。斜低建章闕，耿耿對金陵。漢水舊如練，霜江夜清澄。長川瀉落月，洲渚曉寒凝。獨酌板橋浦，古人誰可徵。玄暉難再得，灑酒氣填膺。,懷才不遇
謝公亭（蓋謝脁、範雲之所遊）,李白,謝公離別處，風景每生愁。客散青天月，山空碧水流。池花春映日，窗竹夜鳴秋。今古一相接，長歌懷舊遊。,友情詩，孤獨
姑孰十詠（一作李赤詩）·姑孰溪,李白,愛此溪水閒，乘流興無極。漾楫怕鷗驚，垂竿待魚食。波翻曉霞影，岸疊春山色。何處浣紗人，紅顏未相識。,
送裴十八圖南歸嵩山其一,李白,何處可為別，長安青綺門。胡姬招素手，延客醉金樽。臨當上馬時，我獨與君言。風吹芳蘭折，日沒鳥雀喧。舉手指飛鴻，此情難具論。同歸無早晚，潁水有清源。,
江上秋懷,李白,餐霞臥舊壑，散發謝遠遊。山蟬號枯桑，始復知天秋。朔雁別海裔，越燕辭江樓。颯颯風捲沙，茫茫霧縈洲。黃雲結暮色，白水揚寒流。惻愴心自悲，潺湲淚難收。蘅蘭方蕭瑟，長嘆令人愁。,
同王昌齡送族弟襄歸桂陽其一（一作同王昌齡,李白,秦地見碧草，楚謠對清樽。把酒爾何思，鷓鴣啼南園。餘欲羅浮隱，猶懷明主恩。躊躇紫宮戀，孤負滄洲言。終然無心雲，海上同飛翻。相期乃不淺，幽桂有芳根。,
秋日與張少府、楚城韋公藏書高齋作,李白,日下空庭暮，城荒古蹟餘。地形連海盡，天影落江虛。舊賞人雖隔，新知樂未疏。彩雲思作賦，丹壁間藏書。楂擁隨流葉，萍開出水魚。夕來秋興滿，回首意何如。,
上崔相百憂章（時在潯陽獄）,李白,共公赫怒，天維中摧。鯤鯨噴蕩，揚濤起雷。魚龍陷人，成此禍胎。火焚崑山，玉石相硾。仰希霖雨，灑寶炎煨。箭發石開，戈揮日回。鄒衍慟哭，燕霜颯來，微誠不感。猶縶夏臺。蒼鷹搏攫，丹棘崔嵬。豪聖凋枯，王風傷哀。斯文未喪，東嶽豈頹。穆逃楚難，鄒脫吳災。見機苦遲，二公所咍。驥不驟進，麟何來哉。星離一門，草擲二孩。萬憤結習，憂從中催。金瑟玉壺，盡為愁媒。舉酒太息，泣血盈杯。臺星再朗，天網重恢。屈法申恩，棄瑕取材。冶長非罪，尼父無猜。覆盆倘舉，應照寒灰。,
詠槿,李白,園花笑芳年，池草豔春色。猶不如槿花，嬋娟玉階側。芬榮何夭促，零落在瞬息。豈若瓊樹枝，終歲長翕赩。,
巫山枕障,李白,巫山枕障畫高丘，白帝城邊樹色秋。朝雲夜入無行處，巴水橫天更不流。,
平虜將軍妻,李白,平虜將軍婦，入門二十年。君心自有悅，妾寵豈能專。出解床前帳，行吟道上篇。古人不唾井，莫忘昔纏綿。,
寄遠其四,李白,玉箸落春鏡。坐愁湖陽水。聞與陰麗華。風煙接鄰里。青春已復過。白日忽相催。但恐荷花晚。令人意已摧。相思不惜夢。日夜向陽臺。,
溫泉侍從歸逢故人,李白,漢帝長楊苑，誇胡羽獵歸。子云叨侍從，獻賦有光輝。激賞搖天筆，承恩賜御衣。逢君奏明主，他日共翻飛。,
酬岑勳見尋就元丹丘對酒相待以詩見招。,李白,黃鶴東南來，寄書寫心曲。倚鬆開其緘，憶我腸斷續。不以千里遙，命駕來相招。中逢元丹丘，登嶺宴碧霄。對酒忽思我，長嘯臨清飆。蹇予未相知，茫茫綠雲垂。俄然素書及，解此長渴飢。策馬望山月，途窮造階墀。喜茲一會面，若睹瓊樹枝。憶君我遠來，我歡方速至。開顏酌美酒，樂極忽成醉。我情既不淺，君意方亦深。相知兩相得，一顧輕千金。且向山客笑，與君論素心。,
白雪歌送武判官歸京,岑參,北風捲地白草折，胡天八月即飛雪。忽如一夜春風來，千樹萬樹梨花開。散入珠簾溼羅幕，狐裘不暖錦衾薄。將軍角弓不得控，都護鐵衣冷猶著。瀚海闌干百丈冰，愁雲慘淡萬里凝。中軍置酒飲歸客，胡琴琵琶與羌笛。紛紛暮雪下轅門，風掣紅旗凍不翻。輪臺東門送君去，去時雪滿天山路。山迴路轉不見君，雪上空留馬行處。,送別詩，友情詩，描寫冬天，描寫雪，唐詩三百首，初中
逢入京使,岑參,故園東望路漫漫，雙袖龍鍾淚不幹。馬上相逢無紙筆，憑君傳語報平安。,邊塞詩，思鄉詩，唐詩三百首，初中
與高適薛據同登慈恩寺浮圖,岑參,塔勢如湧出，孤高聳天宮。登臨出世界，磴道盤虛空。突兀壓神州，崢嶸如鬼工。四角礙白日，七層摩蒼穹。下窺指高鳥，俯聽聞驚風。連山若波濤，奔湊似朝東。青槐夾馳道，宮館何玲瓏。秋色從西來，蒼然滿關中。五陵北原上，萬古青濛濛。淨理了可悟，勝因夙所宗。誓將掛冠去，覺道資無窮。,唐詩三百首
走馬川行奉送封大夫出師西征,岑參,君不見走馬川行雪海邊，平沙莽莽黃入天。輪臺九月風夜吼，一川碎石大如鬥，隨風滿地石亂走。匈奴草黃馬正肥，金山西見煙塵飛，漢家大將西出師。將軍金甲夜不脫，半夜軍行戈相撥，風頭如刀面如割。馬毛帶雪汗氣蒸，五花連錢旋作冰，幕中草檄硯水凝。虜騎聞之應膽懾，料知短兵不敢接，車師西門佇獻捷。,送別詩，描寫風，描寫馬，唐詩三百首，初中，讚美詩
磧中作,岑參,走馬西來欲到天，辭家見月兩回圓。今夜不知何處宿，平沙萬里絕人煙。,
輪臺歌奉送封大夫出師西征,岑參,輪臺城頭夜吹角，輪臺城北旄頭落。羽書昨夜過渠黎，單于已在金山西。戍樓西望煙塵黑，漢兵屯在輪臺北。上將擁旄西出徵，平明吹笛大軍行。四邊伐鼓雪海湧，三軍大呼陰山動。虜塞兵氣連雲屯，戰場白骨纏草根。劍河風急雪片闊，沙口石凍馬蹄脫。亞相勤王甘苦辛，誓將報主靜邊塵。古來青史誰不見，今見功名勝古人。,戰爭詩，唐詩三百首
秋思,岑參,那知芳歲晚，坐見寒葉墮。吾不如腐草，翻飛作螢火。,
寄左省杜拾遺,岑參,聯步趨丹陛，分曹限紫微。曉隨天仗入，暮惹御香歸。白髮悲花落，青雲羨鳥飛。聖朝無闕事，自覺諫書稀。,唐詩三百首
山房春事,岑參,梁園日暮亂飛鴉，極目蕭條三兩家。庭樹不知人去盡，春來還發舊時花。,
春夢,岑參,洞房昨夜春風起，故人尚隔湘江水。枕上片時春夢中，行盡江南數千裡。,思念詩
行軍九日思長安故園,岑參,強欲登高去，無人送酒來。遙憐故園菊，應傍戰場開。,重陽節，描寫菊花，思鄉詩
涼州館中與諸判官夜集,岑參,彎彎月出掛城頭，城頭月出照梁州。涼州七裡十萬家，胡人半解彈琵琶。琵琶一曲腸堪斷，風蕭蕭兮夜漫漫。河西幕中多故人，故人別來三五春。花門樓前見秋草，豈能貧賤相看老。一生大笑能幾回，斗酒相逢須醉倒。,友情詩，描寫月亮
武威送劉判官赴磧西行軍,岑參,火山五月行人少，看君馬去疾如鳥。都護行營太白西，角聲一動胡天曉。,送別詩
戲問花門酒家翁,岑參,老人七十仍沽酒，千壺百甕花門口。道傍榆莢仍似錢，摘來沽酒君肯否。,
送李副使赴磧西官軍,岑參,火山六月應更熱，赤亭道口行人絕。知君慣度祁連城，豈能愁見輪臺月。脫鞍暫入酒家壚，送君萬里西擊胡。功名只向馬上取，真是英雄一丈夫。,送別詩
熱海行，送崔侍御還京,岑參,側聞陰山胡兒語，西頭熱海水如煮。海上眾鳥不敢飛，中有鯉魚長且肥。岸傍青草常不歇，空中白雪遙旋滅。蒸沙爍石然虜雲，沸浪炎波煎漢月。陰火潛燒天地爐，何事偏烘西一隅。勢吞月窟侵太白，氣連赤阪通單于。送君一醉天山郭，正見夕陽海邊落。柏臺霜威寒逼人，熱海炎氣為之薄。,
漁父·扁舟滄浪叟,岑參,扁舟滄浪叟，心與滄浪清。不自道鄉里，無人知姓名。朝從灘上飯，暮向蘆中宿。歌竟還復歌，手持一竿竹。竿頭釣絲長丈餘，鼓枻乘流無定居。世人那得識深意，此翁取適非取魚。,
和賈舍人早朝,岑參,雞鳴紫陌曙光寒，鶯囀皇州春色闌。金闕曉鍾開萬戶，玉階仙仗擁千官。花迎劍佩星初落，柳拂旌旗露未乾。獨有鳳凰池上客，陽春一曲和皆難。,唐詩三百首
感遇,岑參,五花驄馬七香車，雲是平陽帝子家。鳳凰城頭日欲斜，門前高樹鳴春鴉。漢家魯元君不聞，今作城西一古墳。昔來唯有秦王女，獨自吹簫乘白雲。,
感遇,岑參,北山有芳杜，靡靡花正發。未及得采之，秋風忽吹殺。君不見拂雲百丈青松柯，縱使秋風無奈何。四時常作青黛色，可憐杜花不相識。,
送崔子還京,岑參,匹馬西從天外歸，揚鞭只共鳥爭飛。送君九月交河北，雪裡題詩淚滿衣。,
玉門關蓋將軍歌,岑參,蓋將軍，真丈夫。行年三十執金吾，身長七尺頗有須。玉門關城迥且孤，黃沙萬里白草枯。南鄰犬戎北接胡，將軍到來備不虞。五千甲兵膽力粗，軍中無事但歡娛。暖屋繡簾紅地爐，織成壁衣花氍毹。燈前侍婢瀉玉壺，金鐺亂點野酡酥。紫紱金章左右趨，問著只是蒼頭奴。美人一雙閒且都，朱脣翠眉映明矑。清歌一曲世所無，今日喜聞鳳將雛。可憐絕勝秦羅敷，使君五馬謾踟躕。野草繡窠紫羅襦，紅牙縷馬對樗蒱。玉盤纖手撒作盧，眾中誇道不曾輸。櫪上昂昂皆駿駒，桃花叱撥價最殊。騎將獵向城南隅，臘日射殺千年狐。我來塞外按邊儲，為君取醉酒剩沽。醉爭酒盞相喧呼，忽憶咸陽舊酒徒。,
樂府雜曲·鼓吹曲辭·凱歌六首,岑參,漢將承恩西破戎，捷書先奏未央宮。天子預開麟閣待，只今誰數貳師功。官軍西出過樓蘭，營幕傍臨月窟寒。蒲海曉霜凝劍尾，蔥山夜雪撲旌竿。鳴笳擂鼓擁回軍，破國平蕃昔未聞。大夫鵲印搖邊月，天將龍旗掣海雲。月落轅門鼓角鳴，千群面縛出蕃城。洗兵魚海雲迎陣，秣馬龍堆月照營。蕃軍遙見漢家營，滿谷連山遍哭聲。萬箭千刀一夜殺，平明流血浸空城。暮雨旌旗溼未乾，胡塵白草日光寒。昨夜將軍連曉戰，蕃軍只見馬空鞍。,
火山雲歌送別,岑參,火山突兀赤亭口，火山五月火雲厚。火雲滿山凝未開，飛鳥千里不敢來。平明乍逐胡風斷，薄暮渾隨塞雨回。繚繞斜吞鐵關樹，氛氳半掩交河戍。迢迢徵路火山東，山上孤雲隨馬去。,
天山雪歌，送蕭治歸京,岑參,天山有雪常不開，千峰萬嶺雪崔嵬。北風夜卷赤亭口，一夜天山雪更厚。能兼漢月照銀山，復逐胡風過鐵關。交河城邊飛鳥絕，輪臺路上馬蹄滑。晻靄寒氛萬里凝，闌干陰崖千丈冰。將軍狐裘臥不暖，都護寶刀凍欲斷。正是天山雪下時，送君走馬歸京師。雪中何以贈君別，惟有青青松樹枝。,友情詩，描寫雪，讚美詩
優鉢羅花歌,岑參,白山南，赤山北。其間有花人不識，綠莖碧葉好顏色。葉六瓣，花九房。夜掩朝開多異香，何不生彼中國兮生西方。移根在庭，媚我公堂。恥與眾草之為伍，何亭亭而獨芳。何不為人之所賞兮，深山窮谷委嚴霜。吾竊悲陽關道路長，曾不得獻於君王。,
胡笳歌，送顏真卿使赴河隴,岑參,君不聞胡笳聲最悲，紫髯綠眼胡人吹。吹之一曲猶未了，愁殺樓蘭征戍兒。涼秋八月蕭關道，北風吹斷天山草。崑崙山南月欲斜，胡人向月吹鬍笳。胡笳怨兮將送君，秦山遙望隴山雲。邊城夜夜多愁夢，向月胡笳誰喜聞。,
武威送劉單判官赴安西行營，便呈高開府,岑參,熱海亙鐵門，火山赫金方。白草磨天涯，湖沙莽茫茫。夫子佐戎幕，其鋒利如霜。中歲學兵符，不能守文章。功業須及時，立身有行藏。男兒感忠義，萬里忘越鄉。孟夏邊候遲，胡國草木長。馬疾過飛鳥，天窮超夕陽。都護新出師，五月發軍裝。甲兵二百萬，錯落黃金光。揚旗拂崑崙，伐鼓震蒲昌。太白引官軍，天威臨大荒。西望雲似蛇，戎夷知喪亡。渾驅大宛馬，系取樓蘭王。曾到交河城，風土斷人腸。寒驛遠如點，邊烽互相望。赤亭多飄風，鼓怒不可當。有時無人行，沙石亂飄揚。夜靜天蕭條，鬼哭夾道傍。地上多髑髏，皆是古戰場。置酒高館夕，邊城月蒼蒼。軍中宰肥牛，堂上羅羽觴。紅淚金燭盤，嬌歌豔新妝。望君仰青冥，短翮難可翔。蒼然西郊道，握手何慨慷。,
登總持閣,岑參,高閣逼諸天，登臨近日邊。晴開萬井樹，愁看五陵煙。檻外低秦嶺，窗中小渭川。早知清淨理，常願奉金仙。,
北庭貽宗學士道別,岑參,萬事不可料，嘆君在軍中。讀書破萬卷，何事來從戎。曾逐李輕車，西征出太蒙。荷戈月窟外，擐甲崑崙東。兩度皆破胡，朝廷輕戰功。十年只一命，萬里如飄蓬。容鬢老胡塵，衣裘脆邊風。忽來輪臺下，相見披心胸。飲酒對春草，彈棋聞夜鍾。今且還龜茲，臂上懸角弓。平沙向旅館，匹馬隨飛鴻。孤城倚大磧，海氣迎邊空。四月猶自寒，天山雪濛濛。君有賢主將，何謂泣途窮。時來整六翮，一舉凌蒼穹。,
相和歌辭·長門怨,岑參,君王嫌妾妒，閉妾在長門。舞袖垂新寵，愁眉結舊恩。綠錢侵履跡，紅粉溼啼痕。羞被夭桃笑，看春獨不言。,
初過隴山途中，呈宇文判官,岑參,一驛過一驛，驛騎如星流。平明發咸陽，暮及隴山頭。隴水不可聽，嗚咽令人愁。沙塵撲馬汗，霧露凝貂裘。西來誰家子，自道新封侯。前月發安西，路上無停留。都護猶未到，來時在西州。十日過沙磧，終朝風不休。馬走碎石中，四蹄皆血流。萬里奉王事，一身無所求。也知塞垣苦，豈為妻子謀。山口月欲出，先照關城樓。溪流與松風，靜夜相颼飀。別家賴歸夢，山塞多離憂。與子且攜手，不愁前路修。,
失題,岑參,帝鄉北近日，瀘口南連蠻。何當遇長房，縮地到京關。,
"與獨孤漸道別長句,兼呈嚴八侍御",岑參,輪臺客舍春草滿，潁陽歸客腸堪斷。窮荒絕漠鳥不飛，萬磧千山夢猶懶。憐君白麵一書生，讀書千卷未成名。五侯貴門腳不到，數畝山田身自耕。興來浪跡無遠近，及至辭家憶鄉信。無事垂鞭信馬頭，西南幾欲窮天盡。奉使三年獨未歸，邊頭詞客舊來稀。借問君來得幾日，到家不覺換春衣。高齋清晝卷帷幕，紗帽接蘺慵不著。中酒朝眠日色高，彈棋夜半燈花落。冰片高堆金錯盤，滿堂凜凜五月寒。桂林蒲萄新吐蔓，武城刺蜜未可餐。軍中置酒夜撾鼓，錦筵紅燭月未午。花門將軍善胡歌，葉河蕃王能漢語。知爾園林壓渭濱，夫人堂上泣羅裙。魚龍川北盤谿雨，鳥鼠山西洮水雲。臺中嚴公於我厚，別後新詩滿人口。自憐棄置天西頭，因君為問相思否。,
初至西虢官舍南池，呈左右省及南宮諸故人,岑參,黜官自西掖，待罪臨下陽。空積犬馬戀，豈思鵷鷺行。素多江湖意，偶佐山水鄉。滿院池月靜，捲簾溪雨涼。軒窗竹翠溼，案牘荷花香。白鳥上衣桁，青苔生筆床。數公不可見，一別盡相忘。敢恨青瑣客，無情華省郎。早年迷進退，晚節悟行藏。他日能相訪，嵩南舊草堂。,
潼關鎮國軍句覆使院早春，寄王同州,岑參,胡寇尚未盡，大軍鎮關門。旌旗遍草木，兵馬如雲屯。聖朝正用武，諸將皆承恩。不見征戰功，但聞歌吹喧。儒生有長策，閉口不敢言。昨從關東來，思與故人論。何為廊廟器，至今居外藩。黃霸寧淹留，蒼生望騰鶱。捲簾見西嶽，仙掌明朝暾。昨夜聞春風，戴勝過後園。各自限官守，何由敘涼溫。離憂不可忘，襟背思樹萱。,
送許子擢第歸江寧拜親，因寄王大昌齡,岑參,建業控京口，金陵款滄溟。君家臨秦淮，傍對石頭城。十年自勤學，一鼓游上京。青春登甲科，動地聞香名。解榻皆五侯，結交盡群英。六月槐花飛，忽思蓴菜羹。跨馬出國門，丹陽返柴荊。楚雲引歸帆，淮水浮客程。到家拜親時，入門有光榮。鄉人盡來賀，置酒相邀迎。閒眺兆顧樓，醉眠湖上亭。月從海門出，照見茅山青。昔為帝王州，今幸天地平。五朝變人世，千載空江聲。玄元告靈符，丹洞獲其銘。皇帝受玉冊，群臣羅天庭。喜氣薄太陽，祥光徹窅冥。奔走朝萬國，崩騰集百靈。王兄尚謫宦，屢見秋雲生。孤城帶後湖，心與湖水清。一縣無諍辭，有時開道經。黃鶴垂兩翅，徘徊但悲鳴。相思不可見，空望牛女星。,
送王著作赴淮西幕府,岑參,燕子與百勞，一西復一東。天空信寥廓，翔集何時同。知己悵難遇，良朋非易逢。憐君心相親，與我家又通。言笑日無度，書札凡幾封。湛湛萬頃陂，森森千丈鬆。不知有機巧，無事幹心胸。滿堂皆酒徒，豈復羨王公。早年抱將略，累歲依幕中。昨者從淮西，歸來奏邊功。承恩長樂殿，醉出明光宮。逆旅悲寒蟬，客夢驚飛鴻。發家見春草，卻去聞秋風。月色冷楚城，淮光透霜空。各自務功業，當須激深衷。別後能相思，何嗟山水重。,
暮秋山行,岑參,疲馬臥長坡，夕陽下通津。山風吹空林，颯颯如有人。蒼旻霽涼雨，石路無飛塵。千念集暮節，萬籟悲蕭晨。鶗鴂昨夜鳴，蕙草色已陳。況在遠行客，自然多苦辛。,描寫秋天
青門歌，送東臺張判官,岑參,青門金鎖平旦開，城頭日出使車回。青門柳枝正堪折，路傍一日幾人別。東出青門路不窮，驛樓官樹灞陵東。花撲征衣看似繡，雲隨去馬色疑驄。胡姬酒壚日未午，絲繩玉缸酒如乳。灞頭落花沒馬蹄，昨夜微雨花成泥。黃鸝翅溼飛轉低，關東尺書醉懶題。須臾望君不可見，揚鞭飛鞚疾如箭。借問使乎何時來，莫作東飛伯勞西飛燕。,
敦煌太守後庭歌,岑參,敦煌太守才且賢，郡中無事高枕眠。太守到來山出泉，黃砂磧里人種田。敦煌耆舊鬢皓然，願留太守更五年。城頭月出星滿天，曲房置酒張錦筵。美人紅妝色正鮮，側垂高髻插金鈿。醉坐藏鉤紅燭前，不知鉤在若個邊。為君手把珊瑚鞭，射得半段黃金錢，此中樂事亦已偏。,
衛節度赤驃馬歌,岑參,君家赤驃畫不得，一團旋風桃花色。紅纓紫鞚珊瑚鞭，玉鞍錦韉黃金勒。請君韝出看君騎，尾長窣地如紅絲。自矜諸馬皆不及，卻憶百金新買時。香街紫陌鳳城內，滿城見者誰不愛。揚鞭驟急白汗流，弄影行驕碧蹄碎。紫髯鬍雛金剪刀，平明剪出三鬃高。櫪上看時獨意氣，眾中牽出偏雄豪。騎將獵向南山口，城南狐兔不復有。草頭一點疾如飛，卻使蒼鷹翻向後。憶昨看君朝未央，鳴珂擁蓋滿路香。始知邊將真富貴，可憐人馬相輝光。男兒稱意得如此，駿馬長鳴北風起。待君東去掃胡塵，為君一日行千里。,
過樑州奉贈張尚書大夫公,岑參,漢中二良將，今昔各一時。韓信此登壇，尚書復來斯。手把銅虎符，身總丈人師。錯落北斗星，照耀黑水湄。英雄若神授，大材濟時危。頃歲遇雷雲，精神感靈祇。勳業振青史，恩德繼鴻私。羌虜昔未平，華陽積殭屍。人煙絕墟落，鬼火依城池。巴漢空水流，褒斜惟鳥飛。自公佈德政，此地生光輝。百堵創里閭，千家恤煢嫠。層城重鼓角，甲士如熊羆。坐嘯風自調，行春雨仍隨。芃芃麥苗長，藹藹桑葉肥。浮客相與來，群盜不敢窺。何幸承嘉惠，小年即相知。富貴情易疏，相逢心不移。置酒宴高館，嬌歌雜青絲。錦席繡拂廬，玉盤金屈卮。春景透高戟，江雲彗長麾。櫪馬嘶柳陰，美人映花枝。門傳大夫印，世擁上將旗。承家令名揚，許國苦節施。戎幕寧久駐，臺階不應遲。別有彈冠士，希君無見遺。,
陪狄員外早秋登府西樓，因呈院中諸公,岑參,常愛張儀樓，西山正相當。千峰帶積雪，百里臨城牆。煙氛掃晴空，草樹映朝光。車馬隘百井，裡閈盤二江。亞相自登壇，時危安此方。威聲振蠻貊，惠化鍾華陽。旌節羅廣庭，戈鋋凜秋霜。階下貔虎士，幕中鵷鷺行。今我忽登臨，顧恩不望鄉。知己猶未報，鬢毛颯已蒼。時命難自知，功業豈暫忘。蟬鳴秋城夕，鳥去江天長。兵馬休戰爭，風塵尚蒼茫。誰當共攜手，賴有冬官郎。,
太白東溪張老舍即事，寄舍弟侄等,岑參,渭上秋雨過，北風何騷騷。天晴諸山出，太白峰最高。主人東溪老，兩耳生長毫。遠近知百歲，子孫皆二毛。中庭井闌上，一架獼猴桃。石泉飯香粳，酒甕開新槽。愛茲田中趣，始悟世上勞。我行有勝事，書此寄爾曹。,
送祁樂歸河東,岑參,祁樂後來秀，挺身出河東。往年詣驪山，獻賦溫泉宮。天子不召見，揮鞭遂從戎。前月還長安，囊中金已空。有時忽乘興，畫出江上峰。床頭蒼梧雲，簾下天台鬆。忽如高堂上，颯颯生清風。五月火雲屯，氣燒天地紅。鳥且不敢飛，子行如轉蓬。少華與首陽，隔河勢爭雄。新月河上出，清光滿關中。置酒灞亭別，高歌披心胸。君到故山時，為謝五老翁。,
精衛,岑參,負劍出北門，乘桴適東溟。一鳥海上飛，雲是帝女靈。玉顏溺水死，精衛空為名。怨積徒有志，力微竟不成。西山木石盡，巨壑何時平。,
青山峽口泊舟懷狄侍御,岑參,峽口秋水壯，沙邊且停橈。奔濤振石壁，峰勢如動搖。九月蘆花新，彌令客心焦。誰念在江島，故人滿天朝。無處豁心胸，憂來醉能銷。往來巴山道，三見秋草凋。狄生新相知，才調凌雲霄。賦詩析造化，入幕生風飆。把筆判甲兵，戰士不敢驕。皆雲樑公後，遇鼎還能調。離別倏經時，音塵殊寂寥。何當見夫子，不嘆鄉關遙。,
武威春暮，聞宇文判官西使還，已到晉昌,岑參,岸雨過城頭，黃鸝上戍樓。塞花飄客淚，邊柳掛鄉愁。白髮悲明鏡，青春換敝裘。君從萬里使，聞已到瓜州。,友情詩，思鄉詩
至大梁卻寄匡城主人,岑參,一從棄魚釣，十載幹明王。無由謁天階，卻欲歸滄浪。仲秋至東郡，遂見天雨霜。昨日夢故山，蕙草色已黃。平明辭鐵丘，薄暮遊大梁。仲秋蕭條景，拔剌飛鵝鶬。四郊陰氣閉，萬里無晶光。長風吹白茅，野火燒枯桑。故人南燕吏，籍籍名更香。聊以玉壺贈，置之君子堂。,
初授官題高冠草堂,岑參,三十始一命，宦情多欲闌。自憐無舊業，不敢恥微官。澗水吞樵路，山花醉藥欄。只緣五斗米，辜負一漁竿。,
送張祕書充劉相公通汴河判官，便赴江外覲省,岑參,前年見君時，見君正泥蟠。去年見君處，見君已風摶。朝趨赤墀前，高視青雲端。新登麒麟閣，適脫獬豸冠。劉公領舟楫，汴水揚波瀾。萬里江海通，九州天地寬。昨夜動使星，今旦送徵鞍。老親在吳郡，令弟雙同官。鱸鱠剩堪憶，蓴羹殊可餐。既參幕中畫，復展膝下歡。因送故人行，試歌行路難。何處路最難，最難在長安。長安多權貴，珂珮聲珊珊。儒生直如弦，權貴不須幹。斗酒取一醉，孤琴為君彈。臨岐欲有贈，持以握中蘭。,
和刑部成員外秋夜寓直寄臺省知己,岑參,列宿光三署，仙郎直五宵。時衣天子賜，廚膳大官調。長樂鍾應近，明光漏不遙。黃門持被覆，侍女捧香燒。筆為題詩點，燈緣起草挑。竹喧交砌葉，柳嚲拂窗條。粉署榮新命，霜臺憶舊僚。名香播蘭蕙，重價蘊瓊瑤。擊水翻滄海，摶風透赤霄。微才喜同舍，何幸忽聞韶。,
餞王岑判官赴襄陽道,岑參,故人漢陽使，走馬向南荊。不厭楚山路，只憐襄水清。津頭習氏宅，江上夫人城。夜入橘花宿，朝穿桐葉行。害群應自懾，持法固須平。暫得青門醉，斜光速去程。,
東歸發犍為，至泥谿舟中作,岑參,前日解侯印，泛舟歸山東。平旦發犍為，逍遙信迴風。七月江水大，滄波漲秋空。復有峨眉僧，誦經在舟中。夜泊防虎豹，朝行逼魚龍。一道鳴迅湍，兩邊走連峰。猿拂岸花落，鳥啼檐樹重。煙靄吳楚連，溯沿湖海通。憶昨在西掖，復曾入南宮。日出朝聖人，端笏陪群公。不意今棄置，何由豁心胸。吾當海上去，且學乘桴翁。,
梁園歌，送河南王說判官,岑參,君不見樑孝王修竹園，頹牆隱轔勢仍存。嬌娥曼臉成草蔓，羅帷珠簾空竹根。大梁一旦人代改，秋月春風不相待。池中幾度雁新來，洲上千年鶴應在。梁園二月梨花飛，卻似樑王雪下時。當時置酒延枚叟，肯料平臺狐兔走。萬事翻覆如浮雲，昔人空在今人口。單父古來稱宓生，只今為政有吾兄。輶軒若過樑園道，應傍琴臺聞政聲。,
趙將軍歌,岑參,九月天山風似刀，城南獵馬縮寒毛。將軍縱博場場勝，賭得單于貂鼠袍。,
範公叢竹歌,岑參,世人見竹不解愛，知君種竹府城內。此君託根幸得地，種來幾時聞已大。盛暑翛翛叢色寒，閒宵槭槭葉聲幹。能清案牘簾下見，宜對琴書窗外看。為君成陰將蔽日，迸筍穿階踏還出。守節偏凌御史霜，虛心願比郎官筆。君莫愛南山松樹枝，竹色四時也不移。寒天草木黃落盡，猶自青青君始知。,
潼關使院懷王七季友,岑參,王生今才子，時輩鹹所仰。何當見顏色，終日勞夢想。驅車到關下，欲往阻河廣。滿日徒春華，思君罷心賞。開門見太華，朝日映高掌。忽覺蓮花峰，別來更如長。無心顧微祿，有意在獨往。不負林中期，終當出塵網。,
上嘉州青衣山中峰，題惠淨上人幽居，寄兵部,岑參,青衣誰開鑿，獨在水中央。浮舟一躋攀，側徑緣穹蒼。絕頂詣老僧，豁然登上方。諸嶺一何小，三江奔茫茫。蘭若向西開，峨眉正相當。猿鳥樂鐘磬，松蘿泛天香。江雲入袈裟，山月吐繩床。早知清淨理，久乃機心忘。尚以名宦拘，聿來夷獠鄉。吾友不可見，鬱為尚書郎。早歲愛丹經，留心向青囊。渺渺雲智遠，幽幽海懷長。勝賞欲與俱，引領遙相望。為政愧無術，分憂幸時康。君子滿天朝，老夫憶滄浪。況值廬山遠，抽簪歸法王。,
"冀州客舍酒酣,貽王綺寄題南樓（時王子欲應",岑參,夫子傲常調，詔書下徵求。知君欲謁帝，秣馬趨西周。逸足何駸駸，美聲實風流。學富贍清詞，下筆不能休。君家一何盛，赫奕難為儔。伯父四五人，同時為諸侯。憶昨始相值，值君客貝丘。相看復乘興，攜手到冀州。前日在南縣，與君上北樓。野曠不見山，白日落草頭。客舍梨花繁，深花隱鳴鳩。南鄰新酒熟，有女彈箜篌。醉後或狂歌，酒醒滿離憂。主人不相識，此地難淹留。吾廬終南下，堪與王孫遊。何當肯相尋，澧上一孤舟。,
敬酬杜華淇上見贈，兼呈熊曜,岑參,杜侯實才子，盛名不可及。只曾效一官，今已年四十。是君同時者，已有尚書郎。憐君獨未遇，淹泊在他鄉。我從京師來，到此喜相見。共論窮途事，不覺淚滿面。憶昨癸未歲，吾兄自江東。得君江湖詩，骨氣凌謝公。熊生尉淇上，開館常待客。喜我二人來，歡笑朝復夕。縣樓壓春岸，戴勝鳴花枝。吾徒在舟中，縱酒兼彈棋。三月猶未還，寒愁滿春草。賴蒙瑤華贈，諷詠慰懷抱。,
虢州郡齋南池幽興，因與閻二侍御道別,岑參,池色淨天碧，水涼雨悽悽。快風從東南，荷葉翻向西。性本愛魚鳥，未能返巖谿。中歲徇微官，遂令心賞睽。及茲佐山郡，不異尋幽棲。小吏趨竹徑，訟庭侵藥畦。胡塵暗河洛，二陝震鼓鼙。故人佐戎軒，逸翮凌雲霓。行軍在函谷，兩度聞鶯啼。相看紅旗下，飲酒白日低。聞君欲朝天，駟馬臨道嘶。仰望浮與沉，忽如雲與泥。夜眠驛樓月，曉發關城雞。惆悵西郊暮，鄉書對君題。,
冬宵家會餞李郎司兵赴同州,岑參,急管雜青絲，玉瓶金屈卮。寒天高堂夜，撲地飛雪時。賀君關西掾，新綬腰下垂。白麵皇家郎，逸翮青雲姿。明旦之官去，他辰良會稀。惜別冬夜短，務歡杯行遲。季女猶自小，老夫未令歸。且看匹馬行，不得鳴鳳飛。昔歲到馮翊，人煙接京師。曾上月樓頭，遙見西嶽祠。沙苑逼官舍，蓮峰壓城池。多暇或自公，讀書復彈棋。州縣信徒勞，雲霄亦可期。應須力為政，聊慰此相思。,
登千福寺楚金禪師法華院多寶塔,岑參,多寶滅已久，蓮華付吾師。寶塔凌太空，忽如湧出時。數年功不成，一志堅自持。明主親夢見，世人今始知。千家獻黃金，萬匠磨琉璃。既空泰山木，亦罄天府貲。焚香如雲屯，幡蓋珊珊垂。悉窣神繞護，眾魔不敢窺。作禮睹靈境，焚香方證疑。庶割區中緣，脫身恆在茲。,
春半與群公同遊元處士別業,岑參,郭南處士宅，門外羅群峰。勝概忽相引，春華今正濃。山廚竹裡爨，野碓藤間舂。對酒雲數片，捲簾花萬重。巖泉嗟到晚，州縣欲歸慵。草色帶朝雨，灘聲兼夜鍾。愛茲清俗慮，何事老塵容。況有林下約，轉懷方外蹤。,
秋夕聽羅山人彈三峽流泉,岑參,皤皤岷山老，抱琴鬢蒼然。衫袖拂玉徽，為彈三峽泉。此曲彈未半，高堂如空山。石林何颼飀，忽在窗戶間。繞指弄嗚咽，青絲激潺湲。演漾怨楚雲，虛徐韻秋煙。疑兼陽臺雨，似雜巫山猿。幽引鬼神聽，淨令耳目便。楚客腸欲斷，湘妃淚斑斑。誰裁青桐枝，緪以朱絲絃。能含古人曲，遞與今人傳。知音難再逢，惜君方老年。曲終月已落，惆悵東齋眠。,
秦箏歌，送外甥蕭正歸京,岑參,汝不聞秦箏聲最苦，五色纏弦十三柱。怨調慢聲如欲語，一曲未終日移午。紅亭水木不知暑，忽彈黃鐘和白紵。清風颯來雲不去，聞之酒醒淚如雨。汝歸秦兮彈秦聲，秦聲悲兮聊送汝。,
裴將軍宅蘆管歌,岑參,遼東九月蘆葉斷，遼東小兒採蘆管。可憐新管清且悲，一曲風飄海頭滿。海樹蕭索天雨霜，管聲寥亮月蒼蒼。白狼河北堪愁恨，玄兔城南皆斷腸。遼東將軍長安宅，美人蘆管會佳客。弄調啾颼勝洞簫，發聲窈窕欺橫笛。夜半高堂客未回，祗將蘆管送君杯。巧能陌上驚楊柳，復向園中誤落梅。諸客愛之聽未足，高卷珠簾列紅燭。將軍醉舞不肯休，更使美人吹一曲。,
送張獻心充副使歸河西雜句,岑參,將門子弟君獨賢，一從受命常在邊。未至三十已高位，腰間金印色赭然。前日承恩白虎殿，歸來見者誰不羨。篋中賜衣十重餘，案上軍書十二卷。看君謀智若有神，愛君詞句皆清新。澄湖萬頃深見底，清冰一片光照人。雲中昨夜使星動，西門驛樓出相送。玉瓶素蟻臘酒香，金鞭白馬紫遊繮。花門南，燕支北，張掖城頭雲正黑，送君一去天外憶。,
送郭乂雜言,岑參,地上青草出，經冬今始歸。博陵無近信，猶未換春衣。憐汝不忍別，送汝上酒樓。初行莫早發，且宿霸橋頭。功名須及早，歲月莫虛擲。早年已工詩，近日兼注易。何時過東洛，早晚度盟津。朝歌城邊柳嚲地，邯鄲道上花撲人。去年四月初，我正在河朔。曾上君家縣北樓，樓上分明見恆嶽。中山明府待君來，須計行程及早回。到家速覓長安使，待汝書封我自開。,
蜀葵花歌,岑參,昨日一花開，今日一花開。今日花正好，昨日花已老。始知人老不如花，可惜落花君莫掃。人生不得長少年，莫惜床頭沽酒錢。請君有錢向酒家，君不見，蜀葵花。,
登北庭北樓，呈幕中諸公,岑參,嘗讀西域傳，漢家得輪臺。古塞千年空，陰山獨崔嵬。二庭近西海，六月秋風來。日暮上北樓，殺氣凝不開。大荒無鳥飛，但見白龍塠。舊國眇天末，歸心日悠哉。上將新破胡，西郊絕煙埃。邊城寂無事，撫劍空徘徊。幸得趨幕中，託身廁群才。早知安邊計，未盡平生懷。,
寄青城龍谿奐道人,岑參,五嶽之丈人，西望青瞢瞢。雲開露崖嶠，百里見石稜。龍谿盤中峰，上有蓮花僧。絕頂小蘭若，四時嵐氣凝。身同雲虛無，心與谿清澄。誦戒龍每聽，賦詩人則稱。杉風吹袈裟，石壁懸孤燈。久欲謝微祿，誓將歸大乘。願聞開士說，庶以心相應。,
西蜀旅舍春嘆，寄朝中故人呈狄評事,岑參,春與人相乖，柳青頭轉白。生平未得意，覽鏡私自惜。四海猶未安，一身無所適。自從兵戈動，遂覺天地窄。功業悲後時，光陰嘆虛擲。卻為文章累，幸有開濟策。何負當途人，無心矜窘厄。回瞻後來者，皆欲肆轥轢。起草思南宮，寄言憶西掖。時危任舒捲，身退知損益。窮巷草轉深，閒門日將夕。橋西暮雨黑，籬外春江碧。昨者初識君，相看俱是客。聲華同道術，世業通往昔。早須歸天階，不得安孔席。吾先稅歸鞅，舊國如咫尺。,
春遇南使，貽趙知音,岑參,端居春心醉，襟背思樹萱。美人在南州，為爾歌北門。北風吹煙物，戴勝鳴中園。枯楊長新條，芳草滋舊根。網絲結寶琴，塵埃被空樽。適遇江海信，聊與南客論。,
送許拾遺恩歸江寧拜親,岑參,詔書下青瑣，駟馬還吳洲。束帛仍賜衣，恩波漲滄流。微祿將及親，向家非遠遊。看君五斗米，不謝萬戶侯。知出西掖垣，如到南徐州。歸心望海日，鄉夢登江樓。大江盤金陵，諸山橫石頭。楓樹隱茅屋，橘林系漁舟。種藥疏故畦，釣魚垂舊鉤。對月京口夕，觀濤海門秋。天子憐諫官，論事不可休。早來丹墀下，高駕無淹留。,
青龍招提歸一上人遠遊吳楚別詩,岑參,久交應真侶，最嘆青龍僧。棄官向二年，削髮歸一乘。瞭然瑩心身，潔念樂空寂。名香泛窗戶，幽磬清曉夕。往年仗一劍，由是佐二庭。於焉久從戎，兼復解論兵。世人猶未知，天子願相見。朝從青蓮宇，暮入白虎殿。宮女擎錫杖，御筵出香爐。說法開藏經，論邊窮陣圖。忘機厭塵喧，浪跡向江海。恩師石可訪，惠遠峰猶在。今旦飛錫去，何時持鉢還。湖煙冷吳門，淮月銜楚山。一身如浮雲，萬里過江水。相思眇天末，南望無窮已。,
河西太守杜公輓歌四首,岑參,蒙叟悲藏壑，殷宗惜濟川。長安非舊日，京兆是新阡。黃霸官猶屈，蒼生望已愆。唯餘卿月在，留向杜陵懸。鼓角城中出，墳塋郭外新。雨隨思太守，雲從送夫人。蒿里埋雙劍，鬆門閉萬春。回瞻北堂上，金印已生塵。憶昨明光殿，新承天子恩。剖符移北地，授鉞領西門。塞草迎軍幕，邊雲拂使軒。至今聞隴外，戎虜尚亡魂。漫漫澄波闊，沉沉大廈深。秉心常匪席，行義每揮金。汲引窺蘭室，招攜入翰林。多君有令子，猶注世人心。,
虢州送鄭興宗弟歸扶風別廬,岑參,佐郡已三載，豈能長後時。出關少親友，賴汝常相隨。今旦忽言別，愴然俱淚垂。平生滄洲意，獨有青山知。州縣不敢說，雲霄誰敢期。因懷東谿老，最憶南峰緇。為我多種藥，還山應未遲。,
故河南尹岐國公贈工部尚書蘇公輓歌二首,岑參,河尹恩榮舊，尚書寵贈新。一門傳畫戟，幾世駕朱輪。夜色何時曉，泉臺不復春。唯餘朝服在，金印已生塵。白日扃泉戶，青春掩夜臺。舊堂階草長，空院砌花開。山晚銘旌去，郊寒騎吹回。三川難可見，應惜庾公才。,
韓員外夫人清河縣君崔氏輓歌二首,岑參,令德當時重，高門舉世推。從夫榮已絕，封邑寵難追。陌上人皆惜，花間鳥亦悲。仙郎看隴月，猶憶畫眉時。遽聞傷別劍，忽復嘆藏舟。燈冷泉中夜，衣寒地下秋。青松弔客淚，丹旐路人愁。徒有清河在，空悲逝水流。,
出關經華嶽寺，訪法華雲公,岑參,野寺聊解鞍，偶見法華僧。開門對西嶽，石壁青稜層。竹徑厚蒼苔，鬆門盤紫藤。長廊列古畫，高殿懸孤燈。五月山雨熱，三峰火雲蒸。側聞樵人言，深谷猶積冰。久願尋此山，至今嗟未能。謫官忽東走，王程苦相仍。欲去戀雙樹，何由窮一乘。月輪吐山郭，夜色空清澄。,
終南山雙峰草堂作,岑參,斂跡歸山田，息心謝時輩。晝還草堂臥，但與雙峰對。興來恣佳遊，事愜符勝概。著書高窗下，日夕見城內。曩為世人誤，遂負平生愛。久與林壑辭，及來鬆杉大。偶茲近精廬，屢得名僧會。有時逐樵漁，盡日不冠帶。崖口上新月，石門破蒼靄。色向群木深，光搖一潭碎。緬懷鄭生谷，頗憶嚴子瀨。勝事猶可追，斯人邈千載。,
送嚴維下第還江東,岑參,勿嘆今不第，似君殊未遲。且歸滄洲去，相送青門時。望鳥指鄉遠，問人愁路疑。敝裘沾暮雪，歸棹帶流澌。嚴子灘覆在，謝公文可追。江皋如有信，莫不寄新詩。,
早秋與諸子登虢州西亭觀眺,岑參,亭高出鳥外，客到與雲齊。樹點千家小，天圍萬嶺低。殘虹掛陝北，急雨過關西。酒榼緣青壁，瓜田傍綠谿。微官何足道，愛客且相攜。唯有鄉園處，依依望不迷。,
佐郡思舊遊,岑參,幸得趨紫殿，卻憶侍丹墀。史筆眾推直，諫書人莫窺。平生恆自負，垂老此安卑。同類皆先達，非才獨後時。庭槐宿鳥亂，階草夜蟲悲。白髮今無數，青雲未有期。,
赴犍為經龍閣道,岑參,側徑轉青壁，危樑透滄波。汗流出鳥道，膽碎窺龍渦。驟雨暗谿口，歸雲網松蘿。屢聞羌兒笛，厭聽巴童歌。江路險復永，夢魂愁更多。聖朝幸典郡，不敢嫌岷峨。,
早上五盤嶺,岑參,平旦驅駟馬，曠然出五盤。江回兩崖鬥，日隱群峰攢。蒼翠煙景曙，森沉雲樹寒。鬆疏露孤驛，花密藏回灘。棧道谿雨滑，畬田原草幹。此行為知己，不覺蜀道難。,
郡齋閒坐,岑參,負郭無良田，屈身徇微祿。平生好疏曠，何事就羈束。幸曾趨丹墀，數得侍黃屋。故人盡榮寵，誰念此幽獨。州縣非宿心，雲山欣滿目。頃來廢章句，終日披案牘。佐郡竟何成，自悲徒碌碌。,
臨河客舍呈狄明府兄留題縣南樓,岑參,黎陽城南雪正飛，黎陽渡頭人未歸。河邊酒家堪寄宿，主人小女能縫衣。故人高臥黎陽縣，一別三年不相見。邑中雨雪偏著時，隔河東郡人遙羨。鄴都唯見古時丘，漳水還如舊日流。城上望鄉應不見，朝來好是懶登樓。,
敷水歌，送竇漸入京,岑參,羅敷昔時秦氏女，千載無人空處所。昔時流水至今流，萬事皆逐東流去。此水東流無盡期，水聲還似舊來時。岸花仍自羞紅臉，堤柳猶能學翠眉。春去秋來不相待，水中月色長不改。羅敷養蠶空耳聞，使君五馬今何在。九月霜天水正寒，故人西去度徵鞍。水底鯉魚幸無數，願君別後垂尺素。,
送魏四落第還鄉,岑參,東歸不稱意，客舍戴勝鳴。臘酒飲未盡，春衫縫已成。長安柳枝春欲來，洛陽梨花在前開。魏侯池館今尚在，猶有太師歌舞臺。君家盛德豈徒然，時人注意在吾賢。莫令別後無佳句，只向壚頭空醉眠。,
送宇文南金放後歸太原寓居，因呈太原郝主簿,岑參,歸去不得意，北京關路賒。卻投晉山老，愁見汾陽花。翻作灞陵客，憐君丞相家。夜眠旅舍雨，曉辭春城鴉。送君繫馬青門口，胡姬壚頭勸君酒。為問太原賢主人，春來更有新詩否。,
登古鄴城,岑參,下馬登鄴城，城空復何見。東風吹野火，暮入飛雲殿。城隅南對望陵臺，漳水東流不復回。武帝宮中人去盡，年年春色為誰來。,
邯鄲客舍歌,岑參,客從長安來，驅馬邯鄲道。傷心叢臺下，一帶生蔓草。客舍門臨漳水邊，垂楊下系釣魚船。邯鄲女兒夜沽酒，對客挑燈誇數錢。酩酊醉時日正午，一曲狂歌壚上眠。,
漢川山行，呈成少尹,岑參,西蜀方攜手，南宮憶比肩。平生猶不淺，羈旅轉相憐。山店雲迎客，江村犬吠船。秋來取一醉，須待月光眠。,
鳳翔府行軍送程使君赴成州,岑參,程侯新出守，好日發行軍。拜命時人羨，能官聖主聞。江樓黑寒雨，山郭冷秋雲。竹馬諸童子，朝朝待使君。,
奉和杜相公發益昌,岑參,相公臨戎別帝京，擁麾持節遠橫行。朝登劍閣雲隨馬，夜渡巴江雨洗兵。山花萬朵迎徵蓋，川柳萬條拂去旌。暫到蜀城應計日，須知明主待持衡。,
虢州西亭陪端公宴集,岑參,紅亭出鳥外，駿馬系雲端。萬嶺窗前睥，千家肘底看。開瓶酒色嫩，踏地葉聲幹。為逼霜臺使，重裘也覺寒。,
宿華陰東郭客舍憶閻防,岑參,次舍山郭近，解鞍鳴鐘時。主人炊新粒，行子充夜飢。關月生首陽，照見華陰祠。蒼茫秋山晦，蕭瑟寒鬆悲。久從園廬別，遂與朋知辭。舊壑蘭杜晚，歸軒今已遲。,
鞏北秋興，寄崔明允,岑參,白露披梧桐，玄蟬晝夜號。秋風萬里動，日暮黃雲高。君子佐休明，小人事蓬蒿。所適在魚鳥，焉能徇錐刀。孤舟向廣武，一鳥歸成皋。勝概日相與，思君心鬱陶。,描寫秋天，思念詩
江上春嘆,岑參,臘月江上暖，南橋新柳枝。春風觸處到，憶得故園時。終日不如意，出門何所之。從人覓顏色，自笑弱男兒。,
成王輓歌,岑參,幽山悲舊桂，長阪愴餘蘭。地底孤燈冷，泉中一鏡寒。銘旌門客送，騎吹路人看。漫作琉璃碗，淮王誤合丹。,
苗侍中輓歌二首,岑參,攝政朝章重，持衡國相尊。筆端通造化，掌內運乾坤。青史遺芳滿，黃樞故事存。空悲渭橋路，誰對漢皇言。天子悲元老，都人惜上公。優賢几杖在，會葬市朝空。丹旐飛斜日，清笳怨暮風。平生門下客，繼美廟堂中。,
澧頭送蔣侯,岑參,君住澧水北，我家澧水西。兩村辨喬木，五里聞鳴雞。飲酒溪雨過，彈棋山月低。徒聞蔣生徑，爾去誰相攜。,
登嘉州凌雲寺作,岑參,寺出飛鳥外，青峰戴朱樓。搏壁躋半空，喜得登上頭。始知宇宙闊，下看三江流。天晴見峨眉，如向波上浮。迥曠煙景豁，陰森棕楠稠。願割區中緣，永從塵外遊。迴風吹虎穴，片雨當龍湫。僧房雲濛濛，夏月寒颼颼。回合俯近郭，寥落見遠舟。勝概無端倪，天宮可淹留。一官詎足道，欲去令人愁。,
暮春虢州東亭送李司馬歸扶風別廬,岑參,柳嚲鶯嬌花復殷，紅亭綠酒送君還。到來函谷愁中月，歸去磻谿夢裡山。簾前春色應須惜，世上浮名好是閒。西望鄉關腸欲斷，對君衫袖淚痕斑。,
西掖省即事,岑參,西掖重雲開曙暉，北山疏雨點朝衣。千門柳色連青瑣，三殿花香入紫微。平明端笏陪鵷列，薄暮垂鞭信馬歸。官拙自悲頭白盡，不如巖下偃荊扉。,
送薛播擢第歸河東,岑參,歸去新戰勝，盛名人共聞。鄉連渭川樹，家近條山雲。夫子能好學，聖朝全用文。弟兄負世譽，詞賦超人群。雨氣醒別酒，城陰低暮曛。遙知出關後，更有一終軍。,
送陶銑棄舉荊南覲省,岑參,明時不愛璧，浪跡東南遊。何必世人識，知君輕五侯。採蘭度漢水，問絹過荊州。異國有歸興，去鄉無客愁。天寒楚塞雨，月淨襄陽秋。坐見吾道遠，令人看白頭。,
送史司馬赴崔相公幕（一作無名氏詩，一作李,岑參,崢嶸丞相府，清切鳳凰池。羨爾瑤臺鶴，高棲瓊樹枝。歸飛晴日好，吟弄惠風吹。正有乘軒樂，初當學舞時。珍禽在羅網，微命若遊絲。願託周南羽，相銜溪水湄。,
江上阻風雨,岑參,江上風欲來，泊舟未能發。氣昏雨已過，突兀山復出。積浪成高丘，盤渦為嵌窟。雲低岸花掩，水漲灘草沒。老樹蛇蛻皮，崩崖龍退骨。平生抱忠信，艱險殊可忽。,
題鐵門關樓,岑參,鐵關天西涯，極目少行客。關門一小吏，終日對石壁。橋跨千仞危，路盤兩崖窄。試登西樓望，一望頭欲白。,
尹相公京兆府中棠樹降甘露詩,岑參,相國尹京兆，政成人不欺。甘露降府庭，上天表無私。非無他人家，豈少群木枝。被茲甘棠樹，美掩召伯詩。團團甜如蜜，皛皛凝若脂。千柯玉光碎，萬葉珠顆垂。崑崙何時來，慶雲相逐飛。魏宮銅盤貯，漢帝金掌持。王澤布人和，精心動靈祇。君臣日同德，禎瑞方潛施。何術令大臣，感通能及茲。忽驚政化理，暗與神物期。卻笑趙張輩，徒稱今古稀。為君下天酒，麴糵將用時。,
酒泉太守席上醉後作,岑參,酒泉太守能劍舞，高堂置酒夜擊鼓。胡笳一曲斷人腸，座上相看淚如雨。,
山房春事二首,岑參,風恬日暖蕩春光，戲蝶遊蜂亂入房。數枝門柳低衣桁，一片山花落筆床。梁園日暮亂飛鴉，極目蕭條三兩家。庭樹不知人去盡，春來還發舊時花。,描寫春天
酒泉太守席上醉後作,岑參,琵琶長笛曲相和，羌兒胡雛齊唱歌。渾炙犁牛烹野駝，交河美酒歸叵羅。三更醉後軍中寢，無奈秦山歸夢何。,
喜韓樽相過,岑參,三月灞陵春已老，故人相逢耐醉倒。甕頭春酒黃花脂，祿米只充沽酒資。長安城中足年少，獨共韓侯開口笑。桃花點地紅斑斑，有酒留君且莫還。與君兄弟日攜手，世上虛名好是閒。,
太白鬍僧歌,岑參,聞有胡僧在太白，蘭若去天三百尺。一持楞伽入中峰，世人難見但聞鍾。窗邊錫杖解兩虎，床下鉢盂藏一龍。草衣不針復不線，兩耳垂肩眉覆面。此僧年幾那得知，手種青松今十圍。心將流水同清淨，身與浮雲無是非。商山老人已曾識，願一見之何由得。山中有僧人不知，城裡看山空黛色。,
送魏升卿擢第歸東都，因懷魏校書、陸渾、喬,岑參,井上桐葉雨，灞亭卷秋風。故人適戰勝，匹馬歸山東。問君今年三十幾，能使香名滿人耳。君不見三峰直上五千仞，見君文章亦如此。如君兄弟天下稀，雄辭健筆皆若飛。將軍金印嚲紫綬，御史鐵冠重繡衣。喬生作尉別來久，因君為問平安否。魏侯校理復何如，前日人來不得書。陸渾山下佳可賞，蓬閣閒時日應往。自料青雲未有期，誰知白髮偏能長。壚頭青絲白玉瓶，別時相顧酒如傾。搖鞭舉袂忽不見，千樹萬樹空蟬鳴。,
奉和杜相公初發京城作,岑參,按節辭黃閣，登壇戀赤墀。銜恩期報主，授律遠行師。野鵲迎金印，郊雲拂畫旗。叨陪幕中客，敢和出車詩。,
敬酬李判官使院即事見呈,岑參,公府日無事，吾徒只是閒。草根侵柱礎，苔色上門關。飲硯時見鳥，捲簾晴對山。新詩吟未足，昨夜夢東還。,
磧西頭送李判官入京,岑參,一身從遠使，萬里向安西。漢月垂鄉淚，胡沙費馬蹄。尋河愁地盡，過磧覺天低。送子軍中飲，家書醉裡題。,勵志詩，思鄉詩
還高冠潭口留別舍弟,岑參,昨日山有信，只今耕種時。遙傳杜陵叟，怪我還山遲。獨向潭上酌，無人林下棋。東谿憶汝處，閒臥對鸕鶿。,
送周子落第遊荊南,岑參,足下復不第，家貧尋故人。且傾湘南酒，羞對關西塵。山店橘花發，江城楓葉新。若從巫峽過，應見楚王神。,
送陳子歸陸渾別業,岑參,雖不舊相識，知君丞相家。故園伊川上，夜夢方山花。種藥畏春過，出關愁路賒。青門酒壚別，日暮東城鴉。,
送任郎中出守明州,岑參,罷起郎官草，初分刺史符。海雲迎過楚，江月引歸吳。城底濤聲震，樓端蜃氣孤。千家窺驛舫，五馬飲春湖。柳色供詩用，鶯聲送酒須。知君望鄉處，枉道上姑蘇。,
臨洮客舍留別祁四,岑參,無事向邊外，至今仍不歸。三年絕鄉信，六月未春衣。客舍洮水聒，孤城胡雁飛。心知別君後，開口笑應稀。,
送江陵泉少府赴任，便呈衛荊州,岑參,神仙吏姓梅，人吏待君來。渭北草新出，江南花已開。城邊宋玉宅，峽口楚王臺。不畏無知己，荊州甚愛才。,
送揚州王司馬,岑參,君家舊淮水，水上到揚州。海樹青官舍，江雲黑郡樓。東南隨去鳥，人吏待行舟。為報吾兄道，如今已白頭。,
送柳錄事赴梁州,岑參,英掾柳家郎，離亭酒甕香。折腰思漢北，隨傳過巴陽。江樹連官舍，山雲到臥床。知君歸夢積，去去劍川長。,
早春陪崔中丞同泛浣花谿宴,岑參,旌節臨谿口，寒郊陡覺暄。紅亭移酒席，畫舸逗江村。雲帶歌聲颺，風飄舞袖翻。花間催秉燭，川上欲黃昏。,
奉陪封大夫宴，得徵字，時封公兼鴻臚卿,岑參,西邊虜盡平，何處更專征。幕下人無事，軍中政已成。座參殊俗語，樂雜異方聲。醉裡東樓月，偏能照列卿。,
與鄠縣群官泛渼陂,岑參,萬頃浸天色，千尋窮地根。舟移城入樹，岸闊水浮村。閒鷺驚簫管，潛虯傍酒樽。暝來呼小吏，列火儼歸軒。,
晦日陪侍御泛北池,岑參,春池滿復寬，晦節耐邀歡。月帶蝦蟆冷，霜隨獬豸寒。水雲低錦席，岸柳拂金盤。日暮舟中散，都人夾道看。,
登涼州尹臺寺,岑參,胡地三月半，梨花今始開。因從老僧飯，更上夫人臺。清唱雲不去，彈弦風颯來。應須一倒載，還似山公回。,
宿東谿王屋李隱者,岑參,山店不鑿井，百家同一泉。晚來南村黑，雨色和人煙。霜畦吐寒菜，沙雁噪河田。隱者不可見，天壇飛鳥邊。,
虢中酬陝西甄判官見贈,岑參,微才棄散地，拙宦慚清時。白髮徒自負，青雲難可期。胡塵暗東洛，亞相方出師。分陝振鼓鼙，二崤滿旌旗。夫子廊廟器，迥然青冥姿。閫外佐戎律，幕中吐兵奇。前者驛使來，忽枉行軍詩。晝吟庭花落，夜諷山月移。昔君隱蘇門，浪跡不可羈。詔書自徵用，令譽天下知。別來春草長，東望轉相思。寂寞山城暮，空聞畫角悲。,
巴南舟中夜市,岑參,渡口欲黃昏，歸人爭流喧。近鍾清野寺，遠火點江村。見雁思鄉信，聞猿積淚痕。孤舟萬里外，秋月不堪論。,
使院中新栽柏樹子，呈李十五棲筠,岑參,愛爾青青色，移根此地來。不曾臺上種，留向磧中栽。脆葉欺門柳，狂花笑院梅。不須愁歲晚，霜露豈能摧。,
臨洮龍興寺玄上人院，同詠青木香叢,岑參,移根自遠方，種得在僧房。六月花新吐，三春葉已長。抽莖高錫杖，引影到繩床。只為能除疾，傾心向藥王。,
南溪別業,岑參,結宇依青嶂，開軒對翠疇。樹交花雨色，溪合水重流。竹徑春來掃，蘭樽夜不收。逍遙自得意，鼓腹醉中游。,
過緱山王處士黑石谷隱居,岑參,舊居緱山下，偏識緱山雲。處士久不還，見雲如見君。別來逾十秋，兵馬日紛紛。青谿開戰場，黑谷屯行軍。遂令巢由輩，遠逐麋鹿群。獨有南澗水，潺湲如昔聞。,
赴嘉州過城固縣，尋永安超禪師房,岑參,滿寺枇杷冬著花，老僧相見具袈裟。漢王城北雪初霽，韓信臺西日欲斜。門外不須催五馬，林中且聽演三車。豈料巴川多勝事，為君書此報京華。,
送郭僕射節制劍南,岑參,鐵馬擐紅纓，幡旗出禁城。明王親授鉞，丞相欲專征。玉饌天廚送，金盃御酒傾。劍門乘嶮過，閣道踏空行。山鳥驚吹笛，江猿看洗兵。曉雲隨去陣，夜月逐行營。南仲今時往，西戎計日平。將心感知己，萬里寄懸旌。,
衙郡守還,岑參,世事何反覆，一身難可料。頭白翻折腰，還傢俬自笑。所嗟無產業，妻子嫌不調。五斗米留人，東谿憶垂釣。,
寄宇文判官,岑參,西行殊未已，東望何時還。終日風與雪，連天沙復山。二年領公事，兩度過陽關。相憶不可見，別來頭已斑。,
夏初醴泉南樓送太康顏少府,岑參,何地堪相餞，南樓出萬家。可憐高處送，遠見故人車。野果新成子，庭槐欲作花。愛君兄弟好，書向潁中誇。,
送張直公歸南鄭拜省,岑參,夫子思何速，世人皆嘆奇。萬言不加點，七步猶嫌遲。對酒落日後，還家飛雪時。北堂應久待，鄉夢促徵期。,
送薛彥偉擢第東歸,岑參,時輩似君稀，青春戰勝歸。名登郄詵第，身著老萊衣。稱意人皆羨，還家馬若飛。一枝誰不折，棣萼獨相輝。,
送四鎮薛侍御東歸,岑參,相送淚沾衣，天涯獨未歸。將軍初得罪，門客復何依。夢去湖山闊，書停隴雁稀。園林幸接近，一為到柴扉。,
送張都尉東歸,岑參,白羽綠弓弦，年年只在邊。還家劍鋒盡，出塞馬蹄穿。逐虜西逾海，平胡北到天。封侯應不遠，燕頷豈徒然。,
送張卿郎君赴硤石尉,岑參,卿家送愛子，愁見灞頭春。草羨青袍色，花隨黃綬新。縣西函谷路，城北大陽津。日暮徵鞍去，東郊一片塵。,
送江陵黎少府,岑參,悔繫腰間綬，翻為膝下愁。那堪漢水遠，更值楚山秋。新橘香官舍，征帆拂縣樓。王城不敢住，豈是愛荊州。,
送王七錄事赴虢州,岑參,早歲即相知，嗟君最後時。青雲仍未達，白髮欲成絲。小店關門樹，長河華嶽祠。弘農人吏待，莫使馬行遲。,
閿鄉送上官秀才歸關西別業,岑參,風塵奈汝何，終日獨波波。親老無官養，家貧在外多。醉眼輕白髮，春夢渡黃河。相去關城近，何時更肯過。,
送懷州吳別駕,岑參,灞上柳枝黃，壚頭酒正香。春流飲去馬，暮雨溼行裝。驛路通函谷，州城接太行。覃懷人總喜，別駕得王祥。,
送人歸江寧,岑參,楚客憶鄉信，向家湖水長。住愁春草綠，去喜桂枝香。海月迎歸楚，江雲引到鄉。吾兄應借問，為報鬢毛霜。,
送襄州任別駕,岑參,別乘向襄州，蕭條楚地秋。江聲官舍裡，山色郡城頭。莫羨黃公蓋，須乘彥伯舟。高陽諸醉客，唯見古時丘。,
送崔員外入秦因訪故園,岑參,欲謁明光殿，先趨建禮門。仙郎去得意，亞相正承恩。竹裡巴山道，花間漢水源。憑將兩行淚，為訪邵平園。,
喜華陰王少府使到南池宴集,岑參,有客至鈴下，自言身姓梅。仙人掌裡使，黃帝鼎邊來。竹影拂棋局，荷香隨酒杯。池前堪醉臥，待月未須回。,
終南東谿中作,岑參,谿水碧於草，潺潺花底流。沙平堪濯足，石淺不勝舟。洗藥朝與暮，釣魚春復秋。興來從所適，還欲向滄洲。,
冬夜宿仙遊寺南涼堂，呈謙道人,岑參,太乙連太白，兩山知幾重。路盤石門窄，匹馬行才通。日西倒山寺，林下逢支公。昨夜山北時，星星聞此鍾。秦女去已久，仙台在中峰。簫聲不可聞，此地留遺蹤。石潭積黛色，每歲投金龍。亂流爭迅湍，噴薄如雷風。夜來聞清磬，月出蒼山空。空山滿清光，水樹相玲瓏。迴廊映密竹，秋殿隱深鬆。燈影落前谿，夜宿水聲中。愛茲林巒好，結宇向谿東。相識唯山僧，鄰家一釣翁。林晚慄初拆，枝寒梨已紅。物幽興易愜，事勝趣彌濃。願謝區中緣，永依金入宮。寄報乘輦客，簪裾爾何容。,
郊行寄杜位,岑參,崷崒空城煙，悽清寒山景。秋風引歸夢，昨夜到汝潁。近寺聞鐘聲，映陂見樹影。所思何由見，東北徒引領。,
首秋輪臺,岑參,異域陰山外，孤城雪海邊。秋來唯有雁，夏盡不聞蟬。雨拂氈牆溼，風搖毳幕羶。輪臺萬里地，無事歷三年。,
還東山洛上作,岑參,春流急不淺，歸枻去何遲。愁客葉舟裡，夕陽花水時。雲晴開螮蝀，棹發起鸕鶿。莫道東山遠，衡門在夢思。,
楊固店,岑參,客舍梨葉赤，鄰家聞搗衣。夜來嘗有夢，墜淚緣思歸。洛水行欲盡，緱山看漸微。長安只千里，何事信音稀。,
晚發五渡,岑參,客厭巴南地，鄉鄰劍北天。江村片雨外，野寺夕陽邊。芋葉藏山徑，蘆花雜渚田。舟行未可住，乘月且須牽。,
和祠部王員外雪後早朝即事,岑參,長安雪後似春歸，積素凝華連曙暉。色借玉珂迷曉騎，光添銀燭晃朝衣。西山落月臨天仗，北闕晴雲捧禁闈。聞道仙郎歌白雪，由來此曲和人稀。,
秋夕讀書幽興，獻兵部李侍郎,岑參,年紀蹉跎四十強，自憐頭白始為郎。雨滋苔蘚侵階綠，秋颯梧桐覆井黃。驚蟬也解求高樹，旅雁還應厭後行。覽卷試穿鄰舍壁，明燈何惜借餘光。,
首春渭西郊行，呈藍田張二主簿,岑參,迴風度雨渭城西，細草新花踏作泥。秦女峰頭雪未盡，胡公陂上日初低。愁窺白髮羞微祿，悔別青山憶舊谿。聞道輞川多勝事，玉壺春酒正堪攜。,
奉送李賓客荊南迎親,岑參,迎親辭舊苑，恩詔下儲闈。昨見雙魚去，今看駟馬歸。驛帆湘水闊，客舍楚山稀。手把黃香扇，身披萊子衣。鵲隨金印喜，烏傍板輿飛。勝作東征賦，還家滿路輝。,
嘆白髮,岑參,白髮生偏速，交人不奈何。今朝兩鬢上，更較數莖多。,
過磧,岑參,黃沙磧裡客行迷，四望雲天直下低。為言地盡天還盡，行到安西更向西。,
送韓巽入都覲省便赴舉,岑參,槐葉蒼蒼柳葉黃，秋高八月天欲霜。青門百壺送韓侯，白雲千里連嵩丘。北堂倚門望君憶，東歸扇枕後秋色。洛陽才子能幾人，明年桂枝是君得。,
銀山磧西館,岑參,銀山磧口風似箭，鐵門關西月如練。雙雙愁淚沾馬毛，颯颯胡沙迸人面。丈夫三十未富貴，安能終日守筆硯。,
韋員外家花樹歌,岑參,今年花似去年好，去年人到今年老。始知人老不如花，可惜落花君莫掃。君家兄弟不可當，列卿御史尚書郎。朝回花底恆會客，花撲玉缸春酒香。,
贈酒泉韓太守,岑參,太守有能政，遙聞如古人。俸錢盡供客，家計常清貧。酒泉西望玉關道，千山萬磧皆白草。辭君走馬歸長安，憶君倏忽令人老。,
丘中春臥寄王子,岑參,田中開白室，林下閉玄關。卷跡人方處，無心雲自閒。竹深喧暮鳥，花缺露春山。勝事那能說，王孫去未還。,
送蒲秀才擢第歸蜀,岑參,去馬疾如飛，看君戰勝歸。新登郄詵第，更著老萊衣。漢水行人少，巴山客舍稀。向南風候暖，臘月見春輝。,
送滕亢擢第歸蘇州拜親,岑參,送爾姑蘇客，滄波秋正涼。橘懷三個去，桂折一枝將。湖上山當舍，天邊水是鄉。江村人事少，時作捕魚郎。,
送李別將攝伊吾令充使赴武威，便寄崔員外,岑參,詞賦滿書囊，胡為在戰場。行間脫寶劍，邑里掛銅章。馬疾飛千里，鳧飛向五涼。遙知竹林下，星使對星郎。,
送樊侍御使丹陽便覲,岑參,臥病窮巷晚，忽驚驄馬來。知君京口去，借問幾時回。驛舫江風引，鄉書海雁催。慈親應倍喜，愛子在霜臺。,
祁四再赴江南別詩,岑參,萬里來又去，三湘東復西。別多人換鬢，行遠馬穿蹄。山驛秋雲冷，江帆暮雨低。憐君不解說，相憶在書題。,
送許員外江外接常平倉,岑參,詔置海陵倉，朝推畫省郎。還家錦服貴，出使繡衣香。水驛風催舫，江樓月透床。仍懷陸氏橘，歸獻老親嘗。,
虢州送天平何丞入京市馬,岑參,關樹晚蒼蒼，長安近夕陽。迴風醒別酒，細雨溼行裝。習戰邊塵黑，防秋塞草黃。知君市駿馬，不是學燕王。,
送顏評事入京,岑參,顏子人嘆屈，宦遊今未遲。佇聞明主用，豈負青雲姿。江柳秋吐葉，山花寒滿枝。知君客愁處，月滿巴川時。,
送楊子,岑參,斗酒渭城邊，壚頭耐醉眠。梨花千樹雪，楊葉萬條煙。惜別添壺酒，臨岐贈馬鞭。看君潁上去，新月到家圓。,
送人赴安西,岑參,上馬帶胡鉤，翩翩度隴頭。小來思報國，不是愛封侯。萬里鄉為夢，三邊月作愁。早須清黠虜，無事莫經秋。,戰爭詩，讚美詩
"終南雲際精舍尋法澄上人不遇,歸高冠東潭石",岑參,昨夜雲際宿，旦從西峰迴。不見林中僧，微雨潭上來。諸峰皆青翠，秦嶺獨不開。石鼓有時鳴，秦王安在哉。東南雲開處，突兀獼猴臺。崖口懸瀑流，半空白皚皚。噴壁四時雨，傍村終日雷。北瞻長安道，日夕生塵埃。若訪張仲蔚，衡門滿蒿萊。,
巴南舟中，思陸渾別業,岑參,瀘水南州遠，巴山北客稀。嶺雲撩亂起，谿鷺等閒飛。鏡裡愁衰鬢，舟中換旅衣。夢魂知憶處，無夜不先歸。,
九日使君席奉餞衛中丞赴長水,岑參,節使橫行西出師，鳴弓擐甲羽林兒。臺上霜風凌草木，軍中殺氣傍旌旗。預知漢將宣威日，正是胡塵欲滅時。為報使君多泛菊，更將弦管醉東籬。,
因假歸白閣西草堂,岑參,雷聲傍太白，雨在八九峰。東望白閣雲，半入紫閣鬆。勝概紛滿目，衡門趣彌濃。幸有數畝田，得延二仲蹤。早聞達士語，偶與心相通。誤徇一微官，還山愧塵容。釣竿不復把，野碓無人舂。惆悵飛鳥盡，南谿聞夜鍾。,
驪姬墓下作（夷吾、重耳墓，隔河相去十三裡,岑參,驪姬北原上，閉骨已千秋。澮水日東注，惡名終不流。獻公恣耽惑，視子如仇讎。此事成蔓草，我來逢古丘。蛾眉山月苦，蟬鬢野雲愁。欲吊二公子，橫汾無輕舟。,
使交河郡，郡在火山腳，其地苦熱無雨雪，獻,岑參,奉使按胡俗，平明發輪臺。暮投交河城，火山赤崔巍。九月尚流汗，炎風吹沙埃。何事陰陽工，不遣雨雪來。吾君方憂邊，分閫資大才。昨者新破胡，安西兵馬回。鐵關控天涯，萬里何遼哉。煙塵不敢飛，白草空皚皚。軍中日無事，醉舞傾金罍。漢代李將軍，微功合可咍。,
經火山,岑參,火山今始見，突兀蒲昌東。赤焰燒虜雲，炎氛蒸塞空。不知陰陽炭，何獨然此中。我來嚴冬時，山下多炎風。人馬盡汗流，孰知造化功。,
崔倉曹席上送殷寅充石相判官赴淮南,岑參,清淮無底綠江深，宿處津亭楓樹林。駟馬欲辭丞相府，一樽須盡故人心。,
宿關西客舍，寄東山嚴、許二山人，時天寶初,岑參,雲送關西雨，風傳渭北秋。孤燈然燃客夢，寒杵搗鄉愁。灘上思嚴子，山中憶許由。蒼生今有望，飛詔下林丘。,
送蜀郡李掾,岑參,飲酒俱未醉，一言聊贈君。功曹善為政，明主還應聞。夜宿劍門月，朝行巴水雲。江城菊花發，滿道香氛氳。,
送張升卿宰新滏,岑參,官柳葉尚小，長安春未濃。送君潯陽宰，把酒青門鍾。水驛楚雲冷，山城江樹重。遙知南湖上，只對香爐峰。,
送羽林長孫將軍赴歙州,岑參,剖竹向江濆，能名計日聞。隼旗新刺史，虎劍舊將軍。驛舫宿湖月，州城浸海雲。青門酒樓上，欲別醉醺醺。,
送趙侍御歸上都,岑參,驄馬五花毛，青雲歸處高。霜隨驅夏暑，風逐振江濤。執簡皆推直，勤王豈告勞。帝城誰不戀，回望動離騷。,
尋少室張山人，聞與偃師周明府同入都,岑參,中峰鍊金客，昨日遊人間。葉縣鳧共去，葛陂龍暫還。春雲湊深水，秋雨懸空山。寂寂清溪上，空餘丹灶閒。,
題金城臨河驛樓,岑參,古戍依重險，高樓見五涼。山根盤驛道，河水浸城牆。庭樹巢鸚鵡，園花隱麝香。忽如江浦上，憶作捕魚郎。,
送王大昌齡赴江寧,岑參,對酒寂不語，悵然悲送君。明時未得用，白首徒攻文。澤國從一官，滄波幾千裡。群公滿天闕，獨去過淮水。舊家富春渚，嘗憶臥江樓。自聞君欲行，頻望南徐州。窮巷獨閉門，寒燈靜深屋。北風吹微雪，抱被肯同宿。君行到京口，正是桃花時。舟中饒孤興，湖上多新詩。潛虯且深蟠，黃鵠舉未晚。惜君青雲器，努力加餐飯。,
南池宴餞辛子，賦得蝌斗子,岑參,臨池見蝌鬥，羨爾樂有餘。不憂網與釣，幸得免為魚。且願充文字，登君尺素書。,
東歸晚次潼關懷古,岑參,暮春別鄉樹，晚景低津樓。伯夷在首陽，欲往無輕舟。遂登關城望，下見洪河流。自從巨靈開，流血千萬秋。行行潘生賦，赫赫曹公謀。川上多往事，淒涼滿空洲。,
醉裡送裴子赴鎮西,岑參,醉後未能別，待醒方送君。看君走馬去，直上天山雲。,
題三會寺蒼頡造字臺,岑參,野寺荒臺晚，寒天古木悲。空階有鳥跡，猶似造書時。,
西過渭州，見渭水思秦川,岑參,渭水東流去，何時到雍州。憑添兩行淚，寄向故園流。,
過燕支寄杜位,岑參,燕支山西酒泉道，北風吹沙卷白草。長安遙在日光邊，憶君不見令人老。,
赴北庭度隴思家,岑參,西向輪臺萬里餘，也知鄉信日應疏。隴山鸚鵡能言語，為報家人數寄書。,
句,岑參,初程莫早發，且宿灞橋頭。第二百零二卷,
送樑判官歸女幾舊廬,岑參,女幾知君憶，春雲相逐歸。草堂開藥裹，苔壁取荷衣。老竹移時小，新花舊處飛。可憐真傲吏，塵事到山稀。,
晚過盤石寺禮鄭和尚,岑參,暫詣高僧話，來尋野寺孤。岸花藏水碓，溪水映風爐。頂上巢新鵲，衣中帶舊珠。談禪未得去，輟棹且踟躕。,
春興思南山舊廬，招柳建正字,岑參,終歲不得意，春風今復來。自憐蓬鬢改，羞見梨花開。西掖誠可戀，南山思早回。園廬幸接近，相與歸蒿萊。,
高冠谷口招鄭鄠,岑參,谷口來相訪，空齋不見君。澗花然暮雨，潭樹暖春雲。門徑稀人跡，檐峰下鹿群。衣裳與枕蓆，山靄碧氛氳。,
漢上題韋氏莊,岑參,結茅聞楚客，卜築漢江邊。日落數歸鳥，夜深聞扣舷。水痕侵岸柳，山翠借廚煙。調笑提筐婦，春來蠶幾眠。,
早發焉耆，懷終南別業,岑參,曉笛別鄉淚，秋冰鳴馬蹄。一身虜雲外，萬里胡天西。終日見征戰，連年聞鼓鼙。故山在何處，昨日夢清溪。,
觀楚國寺璋上人寫一切經院，南有曲池深竹,岑參,璋公不出院，群木閉深居。誓寫一切經，欲向萬卷餘。揮毫散林鵲，研墨驚池魚。音翻四句偈，字譯五天書。鳴鐘竹陰晚，汲水桐花初。雨氣潤衣鉢，香菸泛庭除。此地日清淨，諸天應未如。不知將錫杖，早晚躡空虛。,
自潘陵尖還少室居止，秋夕憑眺,岑參,草堂近少室，夜靜聞風鬆。月出潘陵尖，照見十六峰。九月山葉赤，谿雲淡秋容。火點伊陽村，煙深嵩角鍾。尚子不可見，蔣生難再逢。勝愜只自知，佳趣為誰濃。昨詣山僧期，上到天壇東。向下望雷雨，雲間見回龍。夕與人群疏，轉愛丘壑中。心澹水木會，興幽魚鳥通。稀微了自釋，出處乃不同。況本無宦情，誓將依道風。,
題樑鍠城中高居,岑參,高住最高處，千家恆眼前。題詩飲酒後，只對諸峰眠。,
日沒賀延磧作,岑參,沙上見日出，沙上見日沒。悔向萬里來，功名是何物。,
春光戲題贈李侯,岑參,燕雀始欲銜花來，君家種桃花未開。長安二月眼看盡，寄報春風早為催。,
題苜蓿峰寄家人,岑參,苜蓿峰邊逢立春，胡蘆河上淚沾巾。閨中只是空相憶，不見沙場愁殺人。,
送李明府赴睦州，便拜覲太夫人,岑參,手把銅章望海雲，夫人江上泣羅裙。嚴灘一點舟中月，萬里煙波也夢君。,
奉送賈侍御使江外,岑參,新騎驄馬復承恩，使出金陵過海門。荊南渭北難相見，莫惜衫襟著酒痕。,
醉戲竇子美人,岑參,朱脣一點桃花殷，宿妝嬌羞偏髻鬟。細看只似陽臺女，醉著莫許歸巫山。,
偃師東與韓樽同詣景雲暉上人即事,岑參,山陰老僧解楞伽，潁陽歸客遠相過。煙深草溼昨夜雨，雨後秋風渡漕河。空山終日塵事少，平郊遠見行人小。尚書磧上黃昏鍾，別駕渡頭一歸鳥。,
送弘文李校書往漢南拜親,岑參,未識已先聞，清辭果出群。如逢禰處士，似見鮑參軍。夢暗巴山雨，家連漢水雲。慈親思愛子，幾度泣沾裙。,
送綿州李司馬秩滿歸京，因呈李兵部,岑參,久客厭江月，罷官思早歸。眼看春光老，羞見梨花飛。劍北山居小，巴南音信稀。因君報兵部，愁淚日沾衣。,
暮秋會嚴京兆後廳竹齋,岑參,京兆小齋寬，公庭半藥闌。甌香茶色嫩，窗冷竹聲幹。盛德中朝貴，清風畫省寒。能將吏部鏡，照取寸心看。竹影遮窗暗，花陰拂簟涼。君王新賜筆，草奏嚮明光。,
入劍門作，寄杜、楊二郎中，時二公併為杜元,岑參,不知造化初，此山誰開坼。雙崖倚天立，萬仞從地劈。雲飛不到頂，鳥去難過壁。速駕畏巖傾，單行愁路窄。平明地仍黑，停午日暫赤。凜凜三伏寒，巉巉五丁跡。與時忽開閉，作固或順逆。磅礴跨岷峨，巍蟠限蠻貊。星當觜參分，地處西南僻。陡覺煙景殊，杳將華夏隔。劉氏昔顛覆，公孫曾敗績。始知德不修，恃此險何益。相公總師旅，遠近罷金革。杜母來何遲，蜀人應更惜。暫回丹青慮，少用開濟策。二友華省郎，俱為幕中客。良籌佐戎律，精理皆碩畫。高文出詩騷，奧學窮討賾。聖朝無外戶，寰宇被德澤。四海今一家，徒然劍門石。,
夜過盤石，隔河望永樂，寄閨中，效齊梁體,岑參,盈盈一水隔，寂寂二更初。波上思羅襪，魚邊憶素書。月如眉已畫，雲似鬢新梳。春物知人意，桃花笑索居。,
酬成少尹駱谷行見呈,岑參,聞君行路難，惆悵臨長衢。豈不憚險艱，王程剩相拘。憶昨蓬萊宮，新授刺史符。明主仍賜衣，價值千萬餘。何幸承命日，得與夫子俱。攜手出華省，連鑣赴長途。五馬當路嘶，按節投蜀都。千崖信縈折，一徑何盤紆。層冰滑徵輪，密竹礙隼旟。深林迷昏旦，棧道凌空虛。飛雪縮馬毛，烈風擘我膚。峰攢望天小，亭午見日初。夜宿月近人，朝行雲滿車。泉澆石罅坼，火入鬆心枯。亞尹同心者，風流賢大夫。榮祿上及親，之官隨板輿。高價振臺閣，清詞出應徐。成都春酒香，且用俸錢沽。浮名何足道，海上堪乘桴。,
送薛弁歸河東,岑參,薛侯故鄉處，五老峰西頭。歸路秦樹滅，到鄉河水流。看君馬首去，滿耳蟬聲愁。獻賦今未售，讀書凡幾秋。應過伯夷廟，為上關城樓。樓上能相憶，西南指雍州。,
太一石鱉崖口潭舊廬招王學士,岑參,驟雨鳴淅瀝，颼飀谿谷寒。碧潭千餘尺，下見蛟龍蟠。石門吞眾流，絕岸呀層巒。幽趣倏萬變，奇觀非一端。偶逐幹祿徒，十年皆小官。抱板尋舊圃，弊廬臨迅湍。君子滿清朝，小人思掛冠。醉酒漉松子，引泉通竹竿。何必濯滄浪，不能釣嚴灘。此地可遺老，勸君來考槃。,
獻封大夫破插仙凱歌,岑參,官軍西出過樓蘭，營幕旁臨月窟寒。蒲海曉霜凝馬尾，蔥山夜雪撲旗竿。,
寄韓樽,岑參,夫子素多疾，別來未得書。北庭苦寒地，體內今何如。,
昇仙橋,岑參,長橋題柱去，猶是未達時。及乘駟馬車，卻從橋上歸。名共東流水，滔滔無盡期。,
與鮮于庶子自梓州，成都少尹自褒城，同行至,岑參,剖竹向西蜀，岷峨眇天涯。空深北闕戀，豈憚南路賒。前日登七盤，曠然見三巴。漢水出嶓冢，梁山控褒斜。棧道籠迅湍，行人貫層崖。巖傾劣通馬，石窄難容車。深林怯魑魅，洞穴防龍蛇。水種新插秧，山田正燒畬。夜猿嘯山雨，曙鳥鳴江花。過午方始飯，經時旋及瓜。數公各遊宦，千里皆辭家。言笑忘羈旅，還如在京華。,
下外江舟懷終南舊居,岑參,杉冷曉猿悲，楚客心欲絕。孤舟巴山雨，萬里陽臺月。水宿已淹時，蘆花白如雪。顏容老難赬，把鏡悲鬢髮。早年好金丹，方士傳口訣。敝廬終南下，久與真侶別。道書誰更開，藥灶煙遂滅。頃來壓塵網，安得有仙骨。巖壑歸去來，公卿是何物。,
戲題關門,岑參,來亦一布衣，去亦一布衣。羞見關城吏，還從舊路歸。,
玉關寄長安李主簿,岑參,東去長安萬里餘，故人何惜一行書。玉關西望堪腸斷，況復明朝是歲除。,
題李士曹廳壁畫度雨雲歌,岑參,似出棟樑裡，如和風雨飛。掾曹有時不敢歸，謂言雨過溼人衣。,
入蒲關先寄秦中故人,岑參,秦山數點似青黛，渭上一條如白練。京師故人不可見，寄將兩眼看飛燕。第二百卷,
歲暮磧外寄元撝,岑參,西風傳戍鼓，南望見前軍。沙磧人愁月，山城犬吠雲。別家逢逼歲，出塞獨離群。發到陽關白，書今遠報君。,
送楚丘麴少府赴官,岑參,青袍美少年，黃綬一神仙。微子城東面，樑王苑北邊。桃花色似馬，榆莢小於錢。單父聞相近，家書早為傳。,
送顏少府投鄭陳州,岑參,一尉便垂白，數年唯草玄。出關策匹馬，逆旅聞秋蟬。愛客多酒債，罷官無俸錢。知君羈思少，所適主人賢。,
與鮮于庶子泛漢江,岑參,急管更須吹，杯行莫遣遲。酒光紅琥珀，江色碧琉璃。日影浮歸棹，蘆花罥釣絲。山公醉不醉，問取葛強知。,
宿岐州北郭嚴給事別業,岑參,郭外山色暝，主人林館秋。疏鍾入臥內，片月到床頭。遙夜惜已半，清言殊未休。君雖在青瑣，心不忘滄洲。,
春尋河陽陶處士別業,岑參,風暖日暾暾，黃鸝飛近村。花明潘子縣，柳暗陶公門。藥碗搖山影，魚竿帶水痕。南橋車馬客，何事苦喧喧。,
虢州臥疾，喜劉判官相過水亭,岑參,臥疾嘗晏起，朝來頭未梳。見君勝服藥，清話病能除。低柳共繫馬，小池堪釣魚。觀棋不覺暝，月出水亭初。,
北庭作,岑參,雁塞通鹽澤，龍堆接醋溝。孤城天北畔，絕域海西頭。秋雪春仍下，朝風夜不休。可知年四十，猶自未封侯。,
送李翥遊江外,岑參,相識應十載，見君只一官。家貧祿尚薄，霜降衣仍單。惆悵秋草死，蕭條芳歲闌。且尋滄洲路，遙指吳雲端。匹馬關塞遠，孤舟江海寬。夜眠楚煙溼，曉飯湖山寒。砧淨紅鱠落，袖香朱橘團。帆前見禹廟，枕底聞嚴灘。便獲賞心趣，豈歌行路難。青門須醉別，少為解徵鞍。,
送顏平原,岑參,天子念黎庶，詔書換諸侯。仙郎授剖符，華省輟分憂。置酒會前殿，賜錢若山丘。天章降三光，聖澤該九州。吾兄鎮河朔，拜命宣皇猷。駟馬辭國門，一星東北流。夏雲照銀印，暑雨隨行輈。赤筆仍在篋，爐香惹衣裘。此地鄰東溟，孤城吊滄洲。海風掣金戟，導吏呼鳴騶。郊原北連燕，剽劫風未休。魚鹽隘里巷，桑柘盈田疇。為郡豈淹旬，政成應未秋。易俗去猛虎，化人似馴鷗。蒼生已望君，黃霸寧久留。,
緱山西峰草堂作,岑參,結廬對中嶽，青翠常在門。遂耽水木興，盡作漁樵言。頃來闕章句，但欲閒心魂。日色隱空谷，蟬聲喧暮村。曩聞道士語，偶見清淨源。隱几閱吹葉，乘秋眺歸根。獨遊念求仲，開徑招王孫。片雨下南澗，孤峰出東原。棲遲慮益澹，脫略道彌敦。野靄晴拂枕，客帆遙入軒。尚平今何在，此意誰與論。佇立雲去盡，蒼蒼月開園。,
聞崔十二侍御灌口夜宿報恩寺,岑參,聞君尋野寺，便宿支公房。溪月冷深殿，江雲擁迴廊。然燈松林靜，煮茗柴門香。勝事不可接，相思幽興長。,
南池夜宿，思王屋青蘿舊齋,岑參,池上臥煩暑，不櫛復不巾。有時清風來，自謂羲皇人。天晴雲歸盡，雨洗月色新。公事常不閒，道書日生塵。早年家王屋，五別青蘿春。安得還舊山，東谿垂釣綸。,
送嚴黃門拜御史大夫再鎮蜀川兼覲省,岑參,授鉞辭金殿，承恩戀玉墀。登壇漢主用，講德蜀人思。副相韓安國，黃門向子期。刀州重入夢，劍閣再題詞。春草連青綬，晴花間赤旗。山鶯朝送酒，江月夜供詩。許國分憂日，榮親色養時。蒼生望已久，來去不應遲。,
楚夕旅泊古興,岑參,獨鶴唳江月，孤帆凌楚雲。秋風冷蕭瑟，蘆荻花紛紛。忽思湘川老，欲訪雲中君。騏驎息悲鳴，愁見豺虎群。,
先主武侯廟,岑參,先主與武侯，相逢雲雷際。感通君臣分，義激魚水契。遺廟空蕭然，英靈貫千歲。,
楊雄草玄臺,岑參,吾悲子云居，寂寞人已去。娟娟西江月，猶照草玄處。精怪喜無人，睢盱藏老樹。,
題井陘雙谿李道士所居,岑參,五粒松花酒，雙谿道士家。唯求縮卻地，鄉路莫教賒。,
經隴頭分水,岑參,隴水何年有，潺潺逼路傍。東西流不歇，曾斷幾人腸。,
安西館中思長安,岑參,家在日出處，朝來起東風。風從帝鄉來，不異家信通。絕域地欲盡，孤城天遂窮。彌年但走馬，終日隨飄蓬。寂寞不得意，辛勤方在公。胡塵淨古塞，兵氣屯邊空。鄉路眇天外，歸期如夢中。遙憑長房術，為縮天山東。,
劉相公中書江山畫障,岑參,相府徵墨妙，揮毫天地窮。始知丹青筆，能奪造化功。瀟湘在簾間，廬壑橫座中。忽疑鳳凰池，暗與江海通。粉白湖上雲，黛青天際峰。晝日恆見月，孤帆如有風。巖花不飛落，澗草無春冬。擔錫香爐緇，釣魚滄浪翁。如何平津意，尚想塵外蹤。富貴心獨輕，山林興彌濃。喧幽趣頗異，出處事不同。請君為蒼生，未可追赤松。,
胡歌,岑參,黑姓蕃王貂鼠裘，葡萄宮錦醉纏頭。關西老將能苦戰，七十行兵仍未休。,
送費子歸武昌,岑參,漢陽歸客悲秋草，旅舍葉飛愁不掃。秋來倍憶武昌魚，夢著只在巴陵道。曾隨上將過祁連，離家十年恆在邊。劍鋒可惜虛用盡，馬蹄無事今已穿。知君開館常愛客，樗蒱百金每一擲。平生有錢將與人，江上故園空四壁。吾觀費子毛骨奇，廣眉大口仍赤髭。看君失路尚如此，人生貴賤那得知。高秋八月歸南楚，東門一壺聊出祖。路指鳳凰山北雲，衣沾鸚鵡洲邊雨。勿嘆蹉跎白髮新，應須守道勿羞貧。男兒何必戀妻子，莫向江村老卻人。,
贈西嶽山人李岡,岑參,君隱處，當一星。蓮花峰頭飯黃精，仙人掌上演丹經。鳥可到，人莫攀，隱來十年不下山。袖中短書誰為達，華陰道士賣藥還。,
送王伯倫應制授正字歸,岑參,當年最稱意，數子不如君。戰勝時偏許，名高人共聞。半天城北雨，斜日灞西雲。科斗皆成字，無令錯古文。,
送裴判官自賊中再歸河陽幕府,岑參,東郊未解圍，忠義似君稀。誤落胡塵裡，能持漢節歸。捲簾山對酒，上馬雪沾衣。卻向嫖姚幕，翩翩去若飛。,
送王錄事卻歸華陰,岑參,相送欲狂歌，其如此別何。攀轅人共惜，解印日無多。仙掌雲重見，關門路再過。雙魚莫不寄，縣外是黃河。,
送孟孺卿落第歸濟陽,岑參,獻賦頭欲白，還家衣已穿。羞過灞陵樹，歸種汶陽田。客舍少鄉信，床頭無酒錢。聖朝徒側席，濟上獨遺賢。,
送裴校書從大夫淄川覲省,岑參,尚書未出守，愛子向青州。一路通關樹，孤城近海樓。懷中江橘熟，倚處戟門秋。更奉輕軒去，知君無客愁。,
送胡象落第歸王屋別業,岑參,看君尚少年，不第莫悽然。可即疲獻賦，山村歸種田。野花迎短褐，河柳拂長鞭。置酒聊相送，青門一醉眠。,
送楊瑗尉南海,岑參,不擇南州尉，高堂有老親。樓臺重蜃氣，邑里雜鮫人。海暗三山雨，花明五嶺春。此鄉多寶玉，慎莫厭清貧。,
陝州月城樓送辛判官入奏,岑參,送客飛鳥外，城頭樓最高。樽前遇風雨，窗裡動波濤。謁帝向金殿，隨身唯寶刀。相思灞陵月，只有夢偏勞。,
雪後與群公過慈恩寺,岑參,乘興忽相招，僧房暮與朝。雪融雙樹溼，沙闇一燈燒。竹外山低塔，藤間院隔橋。歸家如欲懶，俗慮向來銷。,
郡齋平望江山,岑參,水路東連楚，人煙北接巴。山光圍一郡，江月照千家。庭樹純栽橘，園畦半種茶。夢魂知憶處，無夜不京華。,
北庭西郊候封大夫受降回軍獻上,岑參,迎親辭舊苑，恩詔下儲闈。昨見雙魚去，今看駟馬歸。驛帆湘水闊，客舍楚山稀。手把黃香扇，身披萊子衣。鵲隨金印喜，烏傍板輿飛。勝作東征賦，還家滿路輝。,
梁州對雨，懷麴二秀才，便呈麴大判官，時疾,岑參,江上雲氣黑，山旱山昨夜雷。水惡平明飛，雨從嶓冢來。濛濛隨風過，蕭颯鳴庭槐。隔簾溼衣巾，當暑涼幽齋。麴生住相近，言語阻且乖。臥疾不見人，午時門始開。終日看本草，藥苗滿前階。兄弟早有名，甲科皆秀才。二人事慈母，不弱古老萊。昨嘆攜手遲，未盡平生懷。愛君有佳句，一日吟幾回。,
河西春暮憶秦中,岑參,渭北春已老，河西人未歸。邊城細草出，客館梨花飛。別後鄉夢數，昨來家信稀。涼州三月半，猶未脫寒衣。,
故僕射裴公輓歌三首,岑參,盛德資邦傑，嘉謨作世程。門瞻駟馬貴，時仰八龍名。罷市秦人送，還鄉絳老迎。莫埋丞相印，留著付玄成。五府瞻高位，三臺喪大賢。禮容還故絳，寵贈冠新田。氣歇汾陰鼎，魂飛京兆阡。先時劍已沒，隴樹久蒼然。富貴徒言久，鄉閭歿後歸。錦衣都未著，丹旐忽先飛。哀輓辭秦塞，悲笳出帝畿。遙知九原上，漸覺吊人稀。,
西河郡太原守張夫人輓歌,岑參,鵲印慶仍傳，魚軒寵莫先。從夫元凱貴，訓子孟軻賢。龍是雙歸日，鸞非獨舞年。哀容今共盡，悽愴杜陵田。,
過王判官西津所居,岑參,勝蹟不在遠，愛君池館幽。素懷巖中諾，宛得塵外遊。何必到清谿，忽來見滄洲。潛移岷山石，暗引巴江流。樹密晝先夜，竹深夏已秋。沙鳥上筆床，谿花彗簾鉤。夫子賤簪冕，注心向林丘。落日出公堂，垂綸乘釣舟。賦詩憶楚老，載酒隨江鷗。翛然一傲吏，獨在西津頭。,
題華嚴寺瑰公禪房,岑參,寺南幾十峰，峰翠晴可掬。朝從老僧飯，昨日崖口宿。錫杖倚枯鬆，繩床映深竹。東谿草堂路，來往行自熟。生事在雲山，誰能復羈束。,
尚書念舊，垂賜袍衣，率題絕句獻上，以申感,岑參,富貴情還在，相逢豈間然。綈袍更有贈，猶荷故人憐。,
憶長安曲二章寄龐□,岑參,東望望長安，正值日初出。長安不可見，喜見長安日。長安何處在，只在馬蹄下。明日歸長安，為君急走馬。,
司馬相如琴臺,岑參,相如琴臺古，人去臺亦空。臺上寒蕭條，至今多悲風。荒臺漢時月，色與舊時同。,
醉題匡城周少府廳壁,岑參,婦姑城南風雨秋，婦姑城中人獨愁。愁雲遮卻望鄉處，數日不上西南樓。故人薄暮公事閒，玉壺美酒琥珀殷。潁陽秋草今黃盡，醉臥君家猶未還。,
醉後戲與趙歌兒,岑參,秦州歌兒歌調苦，偏能立唱濮陽女。座中醉客不得意，聞之一聲淚如雨。向使逢著漢帝憐，董賢氣咽不能語。,
宿蒲關東店，憶杜陵別業,岑參,關門鎖歸客，一夜夢還家。月落河上曉，遙聞秦樹鴉。長安二月歸正好，杜陵樹邊純是花。,
酬崔十三侍御登玉壘山思故園見寄,岑參,玉壘天晴望，諸峰盡覺低。故園江樹北，斜日嶺雲西。曠野看人小，長空共鳥齊。高山徒仰止，不得日攀躋。,
虢州酬辛侍御見贈,岑參,門柳葉已大，春花今復闌。鬢毛方二色，愁緒日千端。夫子屢新命，鄙夫仍舊官。相思難見面，時展尺書看。,
送陝縣王主簿赴襄陽成親,岑參,六月襄山道，三星漢水邊。求凰應不遠，去馬剩須鞭。野店愁中雨，江城夢裡蟬。襄陽多故事，為我訪先賢。,
送二十二兄北遊尋羅中,岑參,斗柄欲東指，吾兄方北遊。無媒謁明主，失計幹諸侯。夜雪入穿履，朝霜凝敝裘。遙知客舍飲，醉裡聞春鳩。,
送杜佐下第歸陸渾別業,岑參,正月今欲半，陸渾花未開。出關見青草，春色正東來。夫子且歸去，明時方愛才。還須及秋賦，莫即隱嵩萊。,
送嚴詵擢第歸蜀,岑參,巴江秋月新，閣道發徵輪。戰勝真才子，名高功世人。工文能似舅，擢第去榮親。十月天官待，應須早赴秦。,
送崔主簿赴夏陽,岑參,常愛夏陽縣，往年曾再過。縣中饒白鳥，郭外是黃河。地近行程少，家貧酒債多。知君新稱意，好得奈春何。,
臨洮泛舟，趙仙舟自北庭罷使還京,岑參,白髮輪臺使，邊功竟不成。雲沙萬里地，孤負一書生。池上風回舫，橋西雨過城。醉眠鄉夢罷，東望羨歸程。,
行軍雪後月夜宴王卿家,岑參,子夜雪華餘，卿家月影初。酒香薰枕蓆，爐氣暖軒除。晚歲宦情薄，行軍歡宴疏。相逢剩取醉，身外盡空虛。,
奉陪封大夫九日登高,岑參,九日黃花酒，登高會昔聞。霜威逐亞相，殺氣傍中軍。橫笛驚徵雁，嬌歌落塞雲。邊頭幸無事，醉舞荷吾君。,重陽節，思鄉詩
尋陽七郎中宅即事,岑參,萬事信蒼蒼，機心久無忘。無端來出守，不是厭為郎。雨滴芭蕉赤，霜催橘子黃。逢君開口笑，何處有他鄉。,
虢州南池候嚴中丞不至,岑參,池上日相待，知君殊未回。徒教柳葉長，漫使梨花開。駟馬去不見，雙魚空往來。思想不解說，孤負舟中杯。,
郡齋南池招楊轔,岑參,郡僻人事少，雲山常眼前。偶從池上醉，便向舟中眠。與子居最近，周官情又偏。閒時耐相訪，正有床頭錢。,
題新鄉王釜廳壁,岑參,憐君守一尉，家計復清貧。祿米嘗不足，俸錢供與人。城頭蘇門樹，陌上黎陽塵。不是舊相識，聲同心自親。,
題永樂韋少府廳壁,岑參,大河南郭外，終日氣昏昏。白鳥下公府，青山當縣門。故人是邑尉，過客駐徵軒。不憚煙波闊，思君一笑言。,
輪臺即事,岑參,輪臺風物異，地是古單于。三月無青草，千家盡白榆。蕃書文字別，胡俗語音殊。愁見流沙北，天西海一隅。,
初至犍為作,岑參,山色軒檻內，灘聲枕蓆間。草生公府靜，花落訟庭閒。雲雨連三峽，風塵接百蠻。到來能幾日，不覺鬢毛斑。,
尋鞏縣南李處士別業,岑參,先生近南郭，茅屋臨東川。桑葉隱村戶，蘆花映釣船。有時著書暇，盡日窗中眠。且喜閭井近，灌田同一泉。,
林臥,岑參,偶得魚鳥趣，復茲水木涼。遠峰帶雨色，落日搖川光。臼中西山藥，袖裡淮南方。唯愛隱几時，獨遊無何鄉。,
嚴君平卜肆,岑參,君平曾賣卜，卜肆蕪已久。至今杖頭錢，時時地上有。不知支機石，還在人間否。,
張儀樓,岑參,傳是秦時樓，巍巍至今在。樓面兩江水，千古長不改。曾聞昔時人，歲月不相待。,
萬里橋,岑參,成都與維揚，相去萬里地。滄江東流疾，帆去如鳥翅。楚客過此橋，東看盡垂淚。,
石犀,岑參,江水初蕩潏，蜀人幾為魚。向無爾石犀，安得有邑居。始知李太守，伯禹亦不如。,
客舍悲秋，有懷兩省舊遊，呈幕中諸公,岑參,三度為郎便白頭，一從出守五經秋。莫言聖主長不用，其那蒼生應未休。人間歲月如流水，客舍秋風今又起。不知心事向誰論，江上蟬鳴空滿耳。,
草堂村尋羅生不遇,岑參,數株谿柳色依依，深巷斜陽暮鳥飛。門前雪滿無人跡，應是先生出未歸。,
冬夕,岑參,浩汗霜風颳天地，溫泉火井無生意。澤國龍蛇凍不伸，南山瘦柏消殘翠。,
西亭子送李司馬,岑參,高高亭子郡城西，直上千尺與雲齊。盤崖緣壁試攀躋，群山向下飛鳥低。使君五馬天半嘶，絲繩玉壺為君提。坐來一望無端倪，紅花綠柳鶯亂啼。千家萬井連回谿，酒行未醉聞暮雞，點筆操紙為君題。為君題，惜解攜。草萋萋，沒馬蹄。,
江行夜宿龍吼灘，臨眺思峨眉隱者，兼寄幕中,岑參,官舍臨江口，灘聲入慣聞。水煙晴吐月，山火夜燒雲。且欲尋方士，無心戀使君。異鄉何可住，況復久離群。,
送崔全被放歸都覲省,岑參,夫子不自炫，世人知者稀。來傾阮氏酒，去著老萊衣。渭北草新出，關東花欲飛。楚王猶自惑，宋玉且將歸。,
送祕省虞校書赴虞鄉丞,岑參,花綬傍腰新，關東縣欲春。殘書厭科斗，舊閣別麒麟。虞阪臨官舍，條山映吏人。看君有知己，坦腹向平津。,
題虢州西樓,岑參,錯料一生事，蹉跎今白頭。縱橫皆失計，妻子也堪羞。明主雖然棄，丹心亦未休。愁來無去處，只上郡西樓。,
文公講堂,岑參,文公不可見，空使蜀人傳。講席何時散，高臺豈復全。豐碑文字滅，冥漠不知年。,
龍女祠,岑參,龍女何處來，來時乘風雨。祠堂青林下，宛宛如相語。蜀人競祈恩，捧酒仍擊鼓。,
秋夜聞笛,岑參,天門街西聞搗帛，一夜愁殺湘南客。長安城中百萬家，不知何人吹夜笛。,
送李郎尉武康,岑參,潘郎腰綬新，霅上縣花春。山色低官舍，湖光映吏人。不須嫌邑小，莫即恥家貧。更作東征賦，知君有老親。,
送鄭少府赴滏陽,岑參,子真河朔尉，邑里帶清漳。春草迎袍色，晴花拂綬香。青山入官舍，黃鳥度宮牆。若到銅臺上，應憐魏寢荒。,
春日醴泉杜明府承恩五品宴席上賦詩,岑參,鳧舄舊稱仙，鴻私降自天。青袍移草色，朱綬奪花然。邑里雷仍震，臺中星欲懸。吾兄此棲棘，因得賀初筵。,
陪封大夫宴瀚海亭納涼（得時字）,岑參,細管雜青絲，千杯倒接蘺。軍中乘興出，海上納涼時。日沒鳥飛急，山高雲過遲。吾從大夫後，歸路擁旌旗。,
陪使君早春東郊遊眺（得春字）,岑參,太守擁朱輪，東郊物候新。鶯聲隨坐嘯，柳色喚行春。谷口雲迎馬，溪邊水照人。郡中叨佐理，何幸接芳塵。,
與鄠縣源少府泛渼陂（得人字）,岑參,載酒入天色，水涼難醉人。清搖縣郭動，碧洗雲山新。吹笛驚白鷺，垂竿跳紫鱗。憐君公事後，陂上日娛賓。,
攜琴酒尋閻防崇濟寺所居僧院（得濃字）,岑參,相訪但尋鍾，門寒古殿鬆。彈琴醒暮酒，卷幔引諸峰。事愜林中語，人幽物外蹤。吾廬幸接近，茲地興偏慵。,
題山寺僧房,岑參,窗影搖群木，牆陰載一峰。野爐風自爇，山碓水能舂。勤學翻知誤，為官好欲慵。高僧暝不見，月出但聞鍾。,
懷葉縣關操、姚曠、韓涉、李叔齊,岑參,數子皆故人，一時吏宛葉。經年總不見，書札徒滿篋。斜日半空庭，旋風走梨葉。去君千里地，言笑何時接。,
過酒泉，憶杜陵別業,岑參,昨夜宿祁連，今朝過酒泉。黃沙西際海，白草北連天。愁裡難消日，歸期尚隔年。陽關萬里夢，知處杜陵田。,
宿鐵關西館,岑參,馬汗踏成泥，朝馳幾萬蹄。雪中行地角，火處宿天倪。塞迥心常怯，鄉遙夢亦迷。那知故園月，也到鐵關西。,
詠郡齋壁畫片雲（得歸字）,岑參,雲片何人畫，塵侵粉色微。未曾行雨去，不見逐風歸。只怪偏凝壁，回看欲惹衣。丹青忽借便，移向帝鄉飛。,
送狄員外巡按西山軍（得霽字）,岑參,兵馬守西山，中國非得計。不知何代策，空使蜀人弊。八州崖谷深，千里雲雪閉。泉澆閣道滑，水凍繩橋脆。戰士常苦飢，糗糧不相繼。胡兵猶不歸，空山積年歲。儒生識損益，言事皆審諦。狄子幕府郎，有謀必康濟。胸中懸明鏡，照耀無鉅細。莫辭冒險艱，可以裨節制。相思江樓夕，愁見月澄霽。,
送永壽王贊府徑歸縣（得蟬字）,岑參,當官接閒暇，暫得歸林泉。百里路不宿，兩鄉山復連。夜深露溼簟，月出風驚蟬。且盡主人酒，為君從醉眠。,
使君席夜送嚴河南赴長水（得時字）,岑參,嬌歌急管雜青絲，銀燭金盃映翠眉。使君地主能相送，河尹天明坐莫辭。春城月出人皆醉，野戍花深馬去遲。寄聲報爾山翁道，今日河南勝昔時。,
陪群公龍岡寺泛舟（得盤字）,岑參,漢水天一色，寺樓波底看。鐘鳴長空夕，月出孤舟寒。映酒見山火，隔簾聞夜灘。紫鱗掣芳餌，紅燭然金盤。良友興正愜，勝遊情未闌。此中堪倒載，須盡主人歡。,
左僕射相國冀公東齋幽居（同黎拾遺賦獻）,岑參,丞相百僚長，兩朝居此官。成功雲雷際，翊聖天地安。不矜南宮貴，只向東山看。宅占鳳城勝，窗中雲嶺寬。午時鬆軒夕，六月藤齋寒。玉珮罥女蘿，金印耀牡丹。山蟬上衣桁，野鼠緣藥盤。有時披道書，竟日不著冠。幸得趨省闈，常欣在門闌。何當復持衡，短翮期風摶。,
酬暢當嵩山尋麻道士見寄（一作盧綸詩）,岑參,聞逐樵夫閒看棋，忽逢人世是秦時。開雲種玉嫌山淺，渡海傳書怪鶴遲。陰洞石幢微有字，古壇松樹半無枝。煩君遠示青囊錄，願得相從一問師。,
六月三十日水亭送華陰王少府還縣（得潭字）,岑參,亭晚人將別，池涼酒未酣。關門勞夕夢，仙掌引歸驂。荷葉藏魚艇，藤花罥客簪。殘雲收夏暑，新雨帶秋嵐。失路情無適，離懷思不堪。賴茲庭戶裡，別有小江潭。,
東歸留題太常徐卿草堂（在蜀）,岑參,不謝古名將，吾知徐太常。年才三十餘，勇冠西南方。頃曾策匹馬，獨出持兩槍。虜騎無數來，見君不敢當。漢將小衛霍，蜀將凌關張。卿月益清澄，將星轉光芒。復居少城北，遙對岷山陽。車馬日盈門，賓客常滿堂。曲池蔭高樹，小徑穿叢篁。江鳥飛入簾，山雲來到床。題詩芭蕉滑，封酒棕花香。諸將射獵時，君在翰墨場。聖主賞勳業，邊城最輝光。與我情綢繆，相知久芬芳。忽作萬里別，東歸三峽長。,
滅胡曲,岑參,都護新滅胡，士馬氣亦粗。蕭條虜塵淨，突兀天山孤。,
題雲際南峰眼上人讀經堂（眼公不下此堂十五,岑參,結宇題三藏，焚香老一峰。雲間獨坐臥，只是對山鬆。,
題平陽郡汾橋邊柳樹（參曾居此郡八九年）,岑參,此地曾居住，今來宛似歸。可憐汾上柳，相見也依依。,
阻戎瀘間群盜,岑參,南州林莽深，亡命聚其間。殺人無昏曉，屍積填江灣。餓虎銜髑髏，飢烏啄心肝。腥裛灘草死，血流江水殷。夜雨風蕭蕭，鬼哭連楚山。三江行人絕，萬里無徵船。唯有白鳥飛，空見秋月圓。罷官自南蜀，假道來茲川。瞻望陽臺雲，惆悵不敢前。帝鄉北近日，瀘口南連蠻。何當遇長房，縮地到京關。願得隨琴高，騎魚向雲煙。明主每憂人，節使恆在邊。兵革方禦寇，爾惡胡不悛。吾竊悲爾徒，此生安得全。,
虢州後亭送李判官使赴晉絳（得秋字）,岑參,西原驛路掛城頭，客散紅亭雨未收。君去試看汾水上，白雲猶似漢時秋。,
五月四日送王少府歸華陰（得留字）,岑參,仙掌分明引馬頭，西看一點是關樓。五月也須應到舍，知君不肯更淹留。,
原頭送範侍御（得山字）,岑參,百尺原頭酒色殷，路傍驄馬汗斑斑。別君只有相思夢，遮莫千山與萬山。,
行軍詩二首（時扈從在鳳翔）,岑參,吾竊悲此生，四十幸未老。一朝逢世亂，終日不自保。胡兵奪長安，宮殿生野草。傷心五陵樹，不見二京道。我皇在行軍，兵馬日浩浩。胡雛尚未滅，諸將懇征討。昨聞咸陽敗，殺戮淨如掃。積屍若丘山，流血漲豐鎬。干戈礙鄉國，豺虎滿城堡。村落皆無人，蕭條空桑棗。儒生有長策，無處豁懷抱。塊然傷時人，舉首哭蒼昊。早知逢世亂，少小謾讀書。悔不學彎弓，向東射狂胡。偶從諫官列，謬向丹墀趨。未能匡吾君，虛作一丈夫。撫劍傷世路，哀歌泣良圖。功業今已遲，覽鏡悲白鬚。平生抱忠義，不敢私微軀。,
虢州西山亭子送範端公（得濃字）,岑參,百尺紅亭對萬峰，平明相送到齋鍾。驄馬勸君皆卸卻，使君家醞舊來濃。,
石上藤（得上字）,岑參,石上生孤藤，弱蔓依石長。不逢高枝引，未得凌空上。何處堪託身，為君長萬丈。第一百九十九卷,
題觀樓,岑參,荒樓荒井閉空山，關令乘雲去不還。羽蓋霓旌何處在，空留藥臼向人間。,
函谷關歌，送劉評事使關西,岑參,君不見函谷關，崩城毀壁至今在。樹根草蔓遮古道，空谷千年長不改。寂寞無人空舊山，聖朝無外不須關。白馬公孫何處去，青牛老人更不還。蒼苔白骨空滿地，月與古時長相似。野花不省見行人，山鳥何曾識關吏。故人方乘使者車，吾知郭丹卻不如。請君時憶關外客，行到關西多致書。,
田使君美人舞如蓮花北鋋歌（此曲本出北同城,岑參,美人舞如蓮花旋，世人有眼應未見。高堂滿地紅氍毹，試舞一曲天下無。此曲胡人傳入漢，諸客見之驚且嘆。慢臉嬌娥纖復穠，輕羅金縷花蔥蘢。回裾轉袖若飛雪，左鋋右鋋生旋風。琵琶橫笛和未匝，花門山頭黃雲合。忽作出塞入塞聲，白草胡沙寒颯颯。翻身入破如有神，前見後見回回新。始知諸曲不可比，採蓮落梅徒聒耳。世人學舞只是舞，恣態豈能得如此。,
南樓送衛憑（得歸字）,岑參,近縣多過客，似君誠亦稀。南樓取涼好，便送故人歸。鳥向望中滅，雨侵晴處飛。應須乘月去，且為解征衣。,
送宇文舍人出宰元城（得陽字）,岑參,雙鳧出未央，千里過河陽。馬帶新行色，衣聞舊御香。縣花迎墨綬，關柳拂銅章。別後能為政，相思淇水長。,
崔駙馬山池重送宇文明府（得苗字）,岑參,竹裡過紅橋，花間藉綠苗。池涼醒別酒，山翠拂行鑣。鳳去妝樓閉，鳧飛葉縣遙。不逢秦女在，何處聽吹簫。,
陪使君早春西亭送王贊府赴選（得歸字）,岑參,西亭系五馬，為送故人歸。客舍草新出，關門花欲飛。到來逢歲酒，卻去換春衣。吏部應相待，如君才調稀。,
送劉郎將歸河東（同用邊字）,岑參,借問虎賁將，從軍凡幾年。殺人寶刀缺，走馬貂裘穿。山雨醒別酒，關雲迎渡船。謝君賢主將，豈忘輪臺邊。,
滻水東店送唐子歸嵩陽,岑參,野店臨官路，重城壓御堤。山開灞水北，雨過杜陵西。歸夢秋能作，鄉書醉懶題。橋回忽不見，征馬尚聞嘶。,
西亭送蔣侍御還京（得來字）,岑參,忽聞驄馬至，喜見故人來。欲語多時別，先愁計日回。山河宜晚眺，雲霧待君開。為報烏臺客，須憐白髮催。,
水亭送劉顒使還歸節度（得低字）,岑參,無計留君住，應須絆馬蹄。紅亭莫惜醉，白日眼看低。解帶憐高柳，移床愛小溪。此來相見少，正事各東西。,
送楊錄事充潼關判官（得江字。一作充使）,岑參,夫子方寸裡，秋天澄霽江。關西望第一，郡內政無雙。狹室下珠箔，連宵傾玉缸。平明猶未醉，斜月隱書窗。,
送李卿，賦得孤島石（得離字）,岑參,一片他山石，巉巉映小池。綠窠攢剝蘚，尖碩坐鸕鶿。水底看常倒，花邊勢欲欹。君心能不轉，卿月豈相離。,
送鄭堪歸東京汜水別業（得閒字）,岑參,客舍見春草，忽聞思舊山。看君灞陵去，匹馬成皋還。對酒風與雪，向家河復關。因悲宦遊子，終歲無時閒。,
送楊千牛趁歲赴汝南郡覲省便成婚（得寒字）,岑參,問吉轉徵鞍，安仁道姓潘。歸期明主賜，別酒故人歡。珠箔障爐暖，狐裘耐臘寒。汝南遙倚望，早去及春盤。,
送顏韶（得飛字）,岑參,遷客猶未老，聖朝今復歸。一從襄陽住，幾度梨花飛。世事了可見，憐君人亦稀。相逢貪醉臥，未得作春衣。,
送張郎中赴隴右覲省卿公（時張卿公亦充節度,岑參,中郎鳳一毛，世上獨賢豪。弱冠已銀印，出身唯寶刀。還家卿月迥，度隴將星高。幕下多相識，邊書醉懶操。,
醴泉東谿送程皓、元鏡微入蜀（得寒字）,岑參,蜀郡路漫漫，梁州過七盤。二人來信宿，一縣醉衣冠。谿逼春衫冷，林交宴席寒。西南如噴酒，遙向雨中看。,
稠桑驛喜逢嚴河南中丞便別（得時字）,岑參,駟馬映花枝，人人夾路窺。離心且莫問，春草自應知。不謂青雲客，猶思紫禁時。別君能幾日，看取鬢成絲。,
送郭司馬赴伊吾郡請示李明府（郭子是趙節度,岑參,安西美少年，脫劍卸弓弦。不倚將軍勢，皆稱司馬賢。秋山城北面，古治郡東邊。江上舟中月，遙思李郭仙。,
趙少尹南亭送鄭侍御歸東臺（得長字）,岑參,紅亭酒甕香，白麵繡衣郎。砌冷蟲喧坐，簾疏雨到床。鍾催離興急，弦逐醉歌長。關樹應先落，隨君滿鬢霜。,
奉送李太保兼御史大夫充渭北節度使（即太尉,岑參,詔出未央宮，登壇近總戎。上公周太保，副相漢司空。弓抱關西月，旗翻渭北風。弟兄皆許國，天地荷成功。,
送李司諫歸京（得長字）,岑參,別酒為誰香，春官駁正郎。醉經秦樹遠，夢怯漢川長。雨過風頭黑，雲開日腳黃。知君解起草，早去入文昌。,
送韋侍御先歸京（得寬字）,岑參,聞欲朝龍闕，應須拂豸冠。風霜隨馬去，炎暑為君寒。客淚題書落，鄉愁對酒寬。先憑報親友，後月到長安。,
送裴侍御赴歲入京（得陽字）,岑參,羨他驄馬郎，元日謁明光。立處聞天語，朝回惹御香。臺寒柏樹綠，江暖柳條黃。惜別津亭暮，揮戈憶魯陽。,
發臨洮將赴北庭留別（得飛字）,岑參,聞說輪臺路，連年見雪飛。春風曾不到，漢使亦應稀。白草通疏勒，青山過武威。勤王敢道遠，私向夢中歸。,
梁州陪趙行軍龍岡寺北庭泛舟宴王侍御（得長,岑參,誰宴霜臺使，行軍粉署郎。唱歌江鳥沒，吹笛岸花香。酒影搖新月，灘聲聒夕陽。江鍾聞已暮，歸棹綠川長。,
望月懷遠,張九齡,海上生明月，天涯共此時。情人怨遙夜，竟夕起相思。滅燭憐光滿，披衣覺露滋。不堪盈手贈，還寢夢佳期。,中秋節，描寫月亮，思鄉詩，思念詩，唐詩三百首
感遇,張九齡,蘭葉春葳蕤，桂華秋皎潔。欣欣此生意，自爾為佳節。誰知林棲者，聞風坐相悅。草木有本心，何求美人折！,哲理詩，唐詩三百首，寓理詩
感遇,張九齡,幽人歸獨臥，滯慮洗孤清。持此謝高鳥，因之傳遠情。日夕懷空意，人誰感至精？飛沈理自隔，何所慰吾誠?,哲理詩，唐詩三百首
感遇十二首·其四,張九齡,孤鴻海上來，池潢不敢顧。側見雙翠鳥，巢在三珠樹。矯矯珍木巔，得無金丸懼？美服患人指，高明逼神惡。今我遊冥冥，弋者何所慕！,唐詩三百首
感遇,張九齡,江南有丹橘，經冬猶綠林。豈伊地氣暖？自有歲寒心。可以薦嘉客，奈何阻重深。運命惟所遇，迴圈不可尋。徒言樹桃李，此木豈無陰？,唐詩三百首
賦得自君之出矣,張九齡,自君之出矣，不復理殘機。思君如滿月，夜夜減清輝。,
賦得自君之出矣,張九齡,自君之出矣，不復理殘機。思君如滿月，夜夜減清輝。,閨怨詩
湖口望廬山瀑布水,張九齡,萬丈紅泉落，迢迢半紫氛。奔流下雜樹，灑落出雲天。日照虹霓似，天清風雨聞。靈山多秀色，空水共氤氳。,
歸燕詩,張九齡,海燕歲微渺，乘春亦暫來。豈知泥滓賤，只見玉堂開。繡戶時雙入，華堂日幾回。無心與物競，鷹隼莫相猜。,諷刺詩
詠史,張九齡,大德始無頗，中智是所是。居然已不一，況乃務相詭。小道致泥難，巧言因萋毀。穰侯或見遲，蘇生得陰揣。輕既長沙傅，重亦邊郡徙。勢傾不幸然，跡在胡寧爾。滄溟所為大，江漢日來委。灃水雖復清，魚鱉豈遊此。賢哉有小白，仇中有管氏。若人不世生，悠悠多如彼。,
奉和吏部崔尚書雨後大明朝堂望南山,張九齡,迢遞終南頂，朝朝閶闔前。朅來青綺外，高在翠微先。雙鳳蹇為闕，群龍儼若仙。還知到玄圃，更是謁甘泉。夜雨塵初滅，秋空月正懸。詭容紛入望，霽色宛成妍。東極華陰踐，西彌嶓冢連。奔峰出嶺外，瀑水落雲邊。漢帝宮將苑，商君陌與阡。林華鋪近甸，煙靄繞晴川。既庶仁斯及，分憂政已宣。山公啟事罷，吉甫頌聲傳。濟濟金門步，洋洋玉樹篇。徒歌雖有屬，清越豈同年。,
西江夜行,張九齡,遙夜人何在，澄潭月裡行。悠悠天宇曠，切切故鄉情。外物寂無擾，中流澹自清。念歸林葉換，愁坐露華生。猶有汀洲鶴，宵分乍一鳴。,思念詩
秋懷,張九齡,感惜芳時換，誰知客思懸。憶隨鴻向暖，愁學馬思邊。留滯機還息，紛拏網自牽。東南起歸望，何處是江天。,
故刑部李尚書輓詞三首,張九齡,仙宗出趙北，相業起山東。明德嘗為林，嘉謀屢作忠。論經白虎殿，獻賦甘泉宮。與善今何在，蒼生望已空。宿昔三臺踐，榮華駟馬歸。印從青瑣拜，翰入紫宸揮。題劍恩方重，藏舟事已非。龍門不可望，感激涕沾衣。永嘆常山寶，沉埋京兆阡。同盟會五月，華表記千年。渺漫野中草，微茫空裡煙。共悲人事絕，唯對杜陵田。,
湖口望廬山瀑布泉,張九齡,萬丈洪泉落，迢迢半紫氛。奔飛流雜樹，灑落出重雲。日照虹蜺似，天清風雨聞。靈山多秀色，空水共氤氳。,山水詩
奉和聖制送尚書燕國公赴朔方,張九齡,宗臣事有徵，廟算在休兵。天與三臺座，人當萬里城。朔南方偃革，河右暫揚旌。寵錫從仙禁，光華出漢京。山川勤遠略，原隰軫皇情。為奏薰琴唱，仍題寶劍名。聞風六郡伏，計日五戎平。山甫歸應疾，留侯功覆成。歌鐘旋可望，衽席豈難行。四牡何時入，吾君憶履聲。,
和崔尚書喜雨,張九齡,積陽雖有晦，經月未為災。上念人天重，先祈雲漢回。仁心及草木，號令起風雷。照爛陰霞止，交紛瑞雨來。三辰破黍稷，四達屏氛埃。池溜因忝滿，林芳為灑開。聽中聲滴瀝，望處影徘徊。惠澤成豐歲，昌言發上才。無論驗石鼓，不是御雲臺。直頌皇恩浹，崇朝遍九垓。,
九月九日登龍山,張九齡,郡庭常窘束，涼野求昭曠。楚客凜秋時，桓公舊臺上。清明風日好，歷落江山望。極遠何蕭條，中留坐惆悵。東彌夏首闊，西拒荊門壯。夷險雖異時，古今豈殊狀。先賢杳不接，故老猶可訪。投吊傷昔人，揮斤感前匠。自為本疏散，未始忘幽尚。際會非有欲，往來是無妄。為邦復多幸，去國殊遷放。且泛籬下菊，還聆郢中唱。灌園亦何為，於陵乃逃相。,
登荊州城樓,張九齡,天宇何其曠，江城坐自拘。層樓百餘尺，迢遞在西隅。暇日時登眺，荒郊臨故都。累累見陳跡，寂寂想雄圖。古往山川在，今來郡邑殊。北疆雖入鄭，東距豈防吳。幾代傳荊國，當時敵陝郛。上流空有處，中土復何虞。枕蓆夷三峽，關樑豁五湖。承平無異境，守隘莫論夫。自罷金門籍，來參竹使符。端居向林藪，微尚在桑榆。直似王陵憨，非如寧武愚。今茲對南浦，乘雁與雙鳧。,
巫山高,張九齡,巫山與天近，煙景長青熒。此中楚王夢，夢得神女靈。神女去已久，雲雨空冥冥。唯有巴猿嘯，哀音不可聽。,
奉和聖制南郊禮畢酺宴,張九齡,配天昭聖業，率土慶輝光。春發三條路，酺開百戲場。流恩均庶品，縱觀聚康莊。妙舞來平樂，新聲出建章。分曹日抱戴，赴節鳳歸昌。幸奏承雲樂，同晞湛露陽。氣和皆有感，澤厚自無疆。飽德君臣醉，連歌奉柏樑。,
登南嶽事畢謁司馬道士,張九齡,將命祈靈嶽，回策詣真士。絕跡尋一徑，異香聞數裡。分庭八桂樹，肅容兩童子。入室希把袖，登床願啟齒。誘我棄智訣，迨茲長生理。吸精反自然，煉藥求不死。斯言眇霄漢，顧餘嬰紛滓。相去九牛毛，慚嘆知何已。,
耒陽溪夜行,張九齡,乘夕棹歸舟，緣源路轉幽。月明看嶺樹，風靜聽溪流。嵐氣船間入，霜華衣上浮。猿聲雖此夜，不是別家愁。,
故徐州刺史贈吏部侍郎蘇公輓歌詞三首,張九齡,韋玄方繼相，荀爽復齊名。在貴兼天爵，能賢出世卿。學聞金馬詔，神見玉人清。藏壑今如此，為山遂不成。相如只謝病，子敬忽雲亡。豈悟瑤臺雪，分雕玉樹行。清規留草議，故事在封章。本謂山公啟，而今歿始揚。返葬長安陌，秋風簫鼓悲。奈何相送者，不是平生時。寒影催年急，哀歌助晚遲。寧知建旟罷，丹旐向京師。,
贈，以此篇答焉,張九齡,轍跡陳家巷，詩書孟子鄰。偶來乘興者，不值草玄人。契是忘年合，情非累日申。聞君還薄暮，見眷及茲辰。贈我如瓊玖，將何報所親。,
登總持寺閣,張九齡,香閣起崔嵬，高高沙版開。攀躋千仞上，紛詭萬形來。草間商君陌，雲重漢後臺。山從函谷斷，川向斗城回。林裡春容變，天邊客思催。登臨信為美，懷遠獨悠哉。,
果，會夙言故有此詠,張九齡,憶昨聞佳境，駕言尋昔蹊。非惟初物變，亦與舊遊暌。幽渚為君說，清晨即我攜。途深獨睥睨，歷險共攀躋。林筍苞青籜，津楊委綠荑。荷香初出浦，草色復緣堤。樂處將鷗狎，譚端用馬齊。且言臨海郡，兼話武陵溪。異壤風煙絕，空山岩徑迷。如何際朝野，從此待金閨。,
南還湘水言懷,張九齡,拙宦今何有，勞歌念不成。十年乖夙志，一別悔前行。歸去田園老，倘來軒冕輕。江間稻正熟，林裡桂初榮。魚意思在藻，鹿心懷食蘋。時哉苟不達，取樂遂吾情。,
湞陽峽,張九齡,行舟傍越岑，窈窕越溪深。水暗先秋冷，山晴當晝陰。重林間五色，對壁聳千尋。惜此生遐遠，誰知造化心。,
勝，因並坐其次相得甚歡，遂賦詩焉，以詠其,張九齡,方駕與吾友，同懷不異尋。偶逢池竹處，便會江湖心。夏近林方密，春餘水更深。清華兩輝映，閒步亦窺臨。蘋藻復佳色，鳧鷖亦好音。韶芳媚洲渚，蕙氣襲衣襟。蕭散皆為樂，裴回從所欽。謂予成夙志，歲晚共抽簪。,
奉和聖制喜雨,張九齡,艱我稼穡，載育載亭。隨物應之，曷聖與靈。謂我何憑，惟德之馨。誰雲天遠，以誠必至。太清無雲，羲和頓轡。於斯烝人，瞻彼非覬。陰冥倏忽，沛澤鹹洎。何以致之。我後之感。無皋無隰，黍稷黯黯。無卉無木，敷芬黮黤。黃龍勿來，鳴鳥不思。人和年豐，皇心則怡。豈與周宣，雲漢徒詩。,
歲初巡屬縣，登高安南樓言懷,張九齡,山城本孤峻，憑高結層軒。江氣偏宜早，林英粲已繁。餘滋含宿霽，眾妍在朝暾。拂衣釋簿領，伏檻遺紛喧。深俯東溪澳，遠延南山樊。歸雲納前嶺，去鳥投遙村。目盡有餘意，心惻不可諼。朅來彭蠡澤，載經敷淺原。春及但生思，時哉無與言。不才叨過舉，唯力酬明恩。美化猶寂蔑，迅節徒飛奔。雖無成立效，庶以去思論。行復徇孤跡，亦云吾道存。,
奉和聖制早渡蒲津關,張九齡,魏武中流處，軒皇問道回。長堤春樹發，高掌曙雲開。龍負王舟渡，人佔仙氣來。河津會日月，天仗役風雷。東顧重關盡，西馳萬國陪。還聞股肱郡，元首詠康哉。,
奉和聖制同二相南出雀鼠谷,張九齡,設險諸侯地，承平聖主巡。東君朝二月，南旆擁三辰。寒出重關盡，年隨行漏新。瑞雲叢捧日，芳樹曲迎春。舞詠先馳道，恩華及從臣。汾川花鳥意，並奉屬車塵。,
奉和聖制經河上公廟,張九齡,昔者河邊叟，誰知隱與仙。姓名終不識，章句此空傳。跡為坐忘晦，言猶強著詮。精靈竟何所，祠宇獨依然。道在紆眷眷，風行動睿篇。從茲化天下，清淨復何先。,
登城樓望西山作,張九齡,城樓枕南浦，日夕顧西山。宛宛鸞鶴處，高高煙霧間。仙井今猶在，洪厓久不還。金編莫我授，羽駕亦難攀。檐際千峰出，雲中一鳥閒。縱觀窮水國，遊思遍人寰。勿復塵埃事，歸來且閉關。,
商洛山行懷古,張九齡,園綺值秦末，嘉遁此山阿。陳跡向千古，荒途始一過。碩人久淪謝，喬木自森羅。故事昔嘗覽，遺風今豈訛。泌泉空活活，樵臾獨皤皤。是處清暉滿，從中幽興多。長懷赤松意，復憶紫芝歌。避世辭軒冕，逢時解薜蘿。盛明今在運，吾道竟如何。,
初發道中贈王司馬兼寄諸公,張九齡,昔歲嘗陳力，中年退屏居。承顏方弄鳥，放性或觀魚。曾是安疵拙，誠非議卷舒。林園事益簡，煙月賞恆餘。不意棲愚谷，無階奉詔書。湛恩均大造，弱植愧空虛。肅命趨仙闕，僑裝撫傳車。念行開祖帳，憐別降題輿。誰謂風期許，叨延禮數殊。義沾投分末，情及解攜初。追餞扶江介，光輝燭里閭。子云應寂寞，公叔為吹噓。景物春來異，音容日向疏。川原行稍穩，鐘鼓聽猶徐。林隔王公舉，雲迷班氏廬。戀親唯委咽，思德更躊躇。徇義當由此，懷安乃闕如。願酬明主惠，行矣豈徒歟。,
奉和聖制幸晉陽宮,張九齡,隋季失天策，萬方罹凶殘。皇祖稱義旗，三靈皆獲安。聖期將申錫，王業成艱難。盜移未改命，歷在終履端。彼汾惟帝鄉，雄都信鬱盤。一月朔巡狩，群后陪清鑾。霸跡在沛庭，舊儀睹漢官。唐風思何深，舜典敷更寬。戶蒙枌榆復，邑爭牛酒歡。緬惟翦商後，豈獨微禹嘆。三後既在天，萬年斯不刊。尊祖實我皇，天文皆仰觀。,
和黃門盧監望秦始皇陵,張九齡,秦帝始求仙，驪山何遽卜。中年既無效，茲地所宜復。徒役如雷奔，珍怪亦云蓄。黔首無寄命，赭衣相追逐。人怨神亦怒，身死宗遂覆。土崩失天下，龍鬥入函谷。國為項籍屠，君同華元戮。始掘既由楚，終焚乃因牧。上宰議揚賢，中阿感桓速。一聞過秦論，載懷空杼軸。,
奉和聖制過王濬墓,張九齡,漢王思鉅鹿，晉將在弘農。入蜀舉長算，平吳成大功。與渾雖不協，歸皓實為雄。孤績淪千載，流名感聖衷。萬乘度荒隴，一顧凜生風。古節猶不棄，今人爭效忠。,
登襄陽峴山,張九齡,昔年亟攀踐，征馬復來過。信若山川舊，誰如歲月何。蜀相吟安在，羊公碣已磨。令圖猶寂寞，嘉會亦蹉跎。宛宛樊城岸，悠悠漢水波。逶迤春日遠，感寄客情多。地本原林秀，朝來煙景和。同心不同賞，留嘆此巖阿。,
登樂遊原春望書懷,張九齡,城隅有樂遊，表裡見皇州。策馬既長遠，雲山亦悠悠。萬壑清光滿，千門喜氣浮。花間直城路，草際曲江流。憑眺茲為美，離居方獨愁。已驚玄發換，空度綠荑柔。奮翼籠中鳥，歸心海上鷗。既傷日月逝，且欲桑榆收。豹變焉能及，鶯鳴非可求。願言從所好，初服返林丘。,
陪王司馬登薛公逍遙臺,張九齡,嘗聞薛公淚，非直雍門琴。竄逐留遺蹟，悲涼見此心。府中因暇豫，江上幸招尋。人事已成古，風流獨至今。閒情多感嘆，清景暫登臨。無復甘棠在，空餘蔓草深。晴光送遠目，勝氣入幽襟。水去朝滄海，春來換碧林。賦懷湘浦吊，碑想漢川沉。曾是陪遊日，徒為梁父吟。,
郡內閒齋,張九齡,郡閣晝常掩，庭蕪日復滋。檐風落鳥毳，窗葉掛蟲絲。拙病宦情少，羈閒秋氣悲。理人無異績，為郡但經時。唯有江湖意，沉冥空在茲。,
郢城西北有大古冢數十，觀其封域多是楚時諸,張九齡,蘋藻生南澗，蕙蘭秀中林。嘉名有所在，芳氣無幽深。楚子初逞志，樊妃嘗獻箴。能令更擇士，非直罷從禽。舊國皆湮滅，先王亦莫尋。唯傳賢媛隴，猶結後人心。牢落山川意，蕭疏鬆柏陰。破牆時直上，荒徑或斜侵。惠問終不絕，風流獨至今。千春思窈窕，黃鳥復哀音。,
奉和聖制次成皋先聖擒建德之所,張九齡,天命誠有集，王業初惟艱。翦商自文祖，夷項在茲山。地識斬蛇處，河臨飲馬間。威加昔運往，澤流今聖還。尊祖頌先烈，賡歌安用攀。紹成即我後，封岱出天關。,
奉和聖制謁玄元皇帝廟齋,張九齡,興運昔有感，建祠北山巔。雲雷初締構，日月今悠然。紫氣尚蓊鬱，玄元如在焉。迨茲事追遠，輪奐復增鮮。洞府香林處，齋壇清漢邊。吾君乃尊祖，夙駕此留連。樂動人神會，鍾成律度圓。笙歌下鸞鶴，芝朮萃靈仙。曾是福黎庶，豈唯味虛玄。賡歌徒有作，微薄謝昭宣。,
郢城西北有大古冢數十觀，其封域多是楚時諸,張九齡,蘋藻生南澗，蕙蘭秀中林。嘉名有所在，芳氣無幽深。楚子初逞志，樊妃嘗獻箴。能令更擇士，非直罷從禽。舊國皆湮滅，先王亦莫尋。唯傳賢媛隴，猶結後人心。牢落山川意，蕭疏鬆柏陰。破牆時直上，荒徑或斜侵。惠問終不絕，風流獨至今。千春思窈窕，黃鳥復哀音。,
送韋城李少府,張九齡,送客南昌尉，離亭西候春。野花看欲盡，林鳥聽猶新。別酒青門路，歸軒白馬津。相知無遠近，萬里尚為鄰。,
使至廣州,張九齡,昔年嘗不調，茲地亦邅回。本謂雙鳧少，何知駟馬來。人非漢使橐，郡是越王臺。去去雖殊事，山川長在哉。,
庭梅詠,張九齡,芳意何能早，孤榮亦自危。更憐花蒂弱，不受歲寒移。朝雪那相妒，陰風已屢吹。馨香雖尚爾，飄蕩復誰知。,
恩賜樂遊園宴應制,張九齡,寶筵延厚命，供帳序群公。形勝宜春接，威儀建禮同。晞陽人似露，解慍物從風。朝慶千齡始，年華二月中。輝光遍草木，和氣髮絲桐。歲歲無為化，寧知樂九功。,
初發江陵有懷,張九齡,極望涔陽浦，江天渺不分。扁舟從此去，鷗鳥自為群。他日懷真賞，中年負俗紛。適來果微尚，倏爾會斯文。復想金閨籍，何如夢渚雲。我行多勝寄，浩思獨氛氳。,
洪州西山祈雨，是日輒應，因賦詩言事,張九齡,茲山蘊靈異，走望良有歸。丘禱雖已久，甿心難重違。遲明申藻薦，先夕旅巖扉。獨宿雲峰下，蕭條人吏稀。我來不外適，幽抱自中微。靜入風泉奏，涼生鬆栝圍。窮年滯遠想，寸晷閱清暉。虛美悵無屬，素情緘所依。詭隨嫌弱操，羈束謝貞肥。義濟亦吾道，誠存為物祈。靈心倏已應，甘液幸而飛。閉閣且無責，隨車安敢希。多慚德不感，知復是耶非。,
自始興溪夜上赴嶺,張九齡,嘗蓄名山意，茲為世網牽。征途屢及此，初服已非然。日落青巖際，溪行綠筱邊。去舟乘月後，歸鳥息人前。數曲迷幽嶂，連圻觸暗泉。深林風緒結，遙夜客情懸。非梗胡為泛，無膏亦自煎。不知於役者，相樂在何年。,
當塗界寄裴宣州,張九齡,故人宣城守，亦在江南偏。如何分虎竹，相與間山川。章綬胡為者，形骸非自然。含情津渡闊，倚望脰空延。遠近聞佳政，平生仰大賢。推心徒有屬，會面良無緣。目夕遵前渚，江村投暮煙。念行祗意默，懷遠豈言宣。委曲風波事，難為尺素傳。,
和姚令公哭李尚書乂,張九齡,貴賤雖殊等，平生竊下風。雲泥勢已絕，山海納還通。忽嘆登龍者，翻將弔鶴同。琴詩猶可託，劍履獨成空。疇昔嘗論禮，興言每匪躬。人思崔琰議，朝掩祭遵公。作善神何酷，依仁命不融。天文虛北斗，人事罷南宮。上宰既傷舊，下流彌感衷。無恩報國士，徒欲問玄穹。,
南郊文武出入舒和之樂,張九齡,祝史辭正，人神慶葉。福以德昭，享以誠接。六變雲備，百禮斯浹。祀事孔明，祚流萬葉。,
奉和聖制賜諸州刺史以題座右,張九齡,聖人合天德，洪覆在元元。每勞蒼生念，不以黃屋尊。興化俟群辟，擇賢守列藩。得人此為盛，諮嶽今復存。降鑑引君道，殷勤啟政門。容光無不照，有象必為言。成憲知所奉，致理歸其根。肅肅稟玄猷，煌煌戒朱軒。豈徒任遇重，兼爾宴錫繁。載聞勵臣節，持答明主恩。,
因命僕繼作,張九齡,清秋髮高興，涼月復閒宵。光逐露華滿，情因水鏡搖。同時亦所見，異路無相招。美景向空盡，歡言隨事銷。忽聽金華作，誠如玉律調。南宮尚為後，東觀何其遼。名數雖雲隔，風期幸未遙。今來重餘餘論，懷此更終朝。,
江上遇疾風,張九齡,疾風江上起，鼓怒揚煙埃。白晝晦如夕，洪濤聲若雷。投林鳥鎩羽，入浦魚曝鰓。瓦飛屋且發，帆快檣已摧。不知天地氣，何為此喧豗。,
奉和聖制瑞雪篇,張九齡,萬年春，三朝日，上御明臺旅庭實。初瑞雪兮霏微，俄同雲兮蒙密。此時騷切陰風生，先過金殿有餘清。信宿嬋娟飛雪度，能使玉人俱掩。皓皓樓前月初白，紛紛陌上塵皆素。昨訝驕陽積數旬，始知和氣待迎新。匪惟在人利，曾是扶天意。天意豈雲遙，雪下不崇朝。皇情玩無，雪委方盈尺。草樹紛早榮，京坻宛先積。君恩誠謂何，歲稔復人和。預數斯箱慶，應如此雪多。朝冕旒兮載悅，想笞笠兮農節。倚瑤琴兮或歌，續薰風兮瑞雪。福浸昌，應尤盛，瑞雪年年常感聖。願以柏樑作，長為柳花詠。,
東湖臨泛餞王司馬,張九齡,南土秋雖半，東湖草未黃。聊乘風日好，來泛芰荷香。蘭棹無勞速，菱歌不厭長。忽懷京洛去，難與共清光。,
送楊府李功曹,張九齡,平生屬良友，結綬望光輝。何知人事拙，相與宦情非。別路穿林盡，征帆際海歸。居然已多意，況復兩鄉違。,
初發道中寄遠,張九齡,日夜鄉山遠，秋風復此時。舊聞胡馬思，今聽楚猿悲。念別朝昏苦，懷歸歲月遲。壯圖空不息，常恐發如絲。,
自湘水南行,張九齡,落日催行舫，逶迤洲渚間。雖雲有物役，乘此更休閒。暝色生前浦，清暉發近山。中流澹容與，唯愛鳥飛還。,
春江晚景,張九齡,江林多秀髮，雲日復相鮮。徵路那逢此，春心益渺然。興來祗自得，佳氣莫能傳。薄暮津亭下，餘花滿客船。,
故刑部李尚書荊谷山集會,張九齡,嘗聞繼老聃，身退道彌耽。結宇倚青壁，疏泉噴碧潭。苔石隨人古，煙花寄酒酣。山光紛向夕，歸興杜城南。,
戲題春意,張九齡,一作江南守，江林三四春。相鳴不及鳥，相樂喜關人。日守朱絲直，年催華髮新。淮陽只有臥，持此度芳辰。,
同綦毋學士月夜聞雁,張九齡,棲宿豈無意，飛飛更遠尋。長途未及半，中夜有遺音。月思關山笛，風號流水琴。空聲兩相應，幽感一何深。避繳歸南浦，離群叫北林。聯翩俱不定，憐爾越鄉心。,
登臨沮樓,張九齡,高深不可厭，巡屬復來過。本與眾山絕，況茲韶景和。危樓入水倒，飛檻向空摩。雜樹緣青壁，樛枝掛綠蘿。潭清能徹底，魚樂好跳波。有象言雖具，無端思轉多。同懷不在此，孤賞欲如何。,
郡中每晨興輒見群鶴東飛，至暮又行列而返，,張九齡,雲間有數鶴，撫翼意無違。曉日東田去，煙霄北渚歸。歡呼良自適，羅列好相依。遠集長江靜，高翔眾鳥稀。豈煩仙子馭，何畏野人機。卻念乘軒者，拘留不得飛。,
郡中每晨興輒見群鶴東飛，至暮又行列而返，,張九齡,雲間有數鶴，撫翼意無違。曉日東田去，煙霄北渚歸。歡呼良自適，羅列好相依。遠集長江靜，高翔眾鳥稀。豈煩仙子馭，何畏野人機。卻念乘軒者，拘留不得飛。,
雜詩五首,張九齡,孤桐亦胡為，百尺傍無枝。疏陰不自覆，修幹欲何施。高岡地復迥，弱植風屢吹。凡鳥已相噪，鳳凰安得知。蘿蔦必有託，風霜不能落。酷在蘭將蕙，甘從葵與藿。運命雖為宰，寒暑自回薄。悠悠天地間，委順無不樂。良辰不可遇，心賞更蹉跎。終日塊然坐，有時勞者歌。庭前攬芳蕙，江上託微波。路遠無能達，憂情空復多。湘水吊靈妃，斑竹為情緒。漢水訪遊女，解佩欲誰與。同心不可見，異路空延佇。浦上青楓林，津傍白沙渚。行吟至落日，坐望只愁予。神物亦豈孤，佳期竟何許。木直幾自寇，石堅亦他攻。何言為用薄，而與火膏同。物類有固然，誰能取徑通。纖纖良田草，靡靡唯從風。日夜沐甘澤，春秋等芳叢。生性苟不夭，香臭誰為中。道家貴至柔，儒生何固窮。終始行一意，無乃過愚公。,
荊州作二首,張九齡,先達志其大，求息不約文。士伸在知己，已況仕於君。微誠夙所尚，細故不足雲。時來忽易失，事往良難分。顧念凡近姿，焉欲殊常勳。亦以行則是，豈必素有聞。千慮且猶失，萬緒何其紛。進士苟非黨，免相安得群。眾口金可鑠，孤心絲共棼。意忠仗朋信，語勇同敗軍。古劍徒有氣，幽蘭只自薰。高秩向所忝，於義如浮雲。千載一遭遇，往賢所至難。問餘奚為者，無階忽上摶。明聖不世出，翼亮非苟安。崇高自有配，孤陋何足幹。遇恩一時來，竊位三歲寒。誰謂誠不盡，知窮力亦殫。雖至負乘寇，初無挾術鑽。浩蕩出江湖，翻覆如波瀾。心傷不材樹，自念獨飛翰。徇義在匹夫，報恩猶一餐。況乃山海澤，效無毫髮端。內訟已慚沮，積毀今摧殘。胡為復惕息，傷鳥畏虛彈。,
送宛句趙少府,張九齡,解巾行作吏，尊酒謝離居。修竹含清景，華池澹碧虛。地將幽興愜，人與舊遊疏。林下紛相送，多逢長者車。,
自豫章南還江上作,張九齡,歸去南江水，磷磷見底清。轉逢空闊處，聊洗滯留情。浦樹遙如待，江鷗近若迎。津途別有趣，況乃濯吾纓。,
將至岳陽有懷趙二,張九齡,湘岸多深林，青冥晝結陰。獨無謝客賞，況復賈生心。草色雖雲發，天光或未臨。江潭非所遇，為爾白頭吟。,
赴使瀧峽,張九齡,溪路日幽深，寒空入兩嶔。霜清百丈水，風落萬重林。夕鳥聯歸翼，秋猿斷去心。別離多遠思，況乃歲方陰。,
與王六履震廣州津亭曉望,張九齡,明發臨前渚，寒來淨遠空。水紋天上碧，日氣海邊紅。景物紛為異，人情賴此同。乘槎自有適，非欲破長風。,
初發曲江溪中,張九齡,溪流清且深，松石復陰臨。正爾可嘉處，胡為無賞心。我由不忍別，物亦有緣侵。自匪常行邁，誰能知此音。,
詠燕,張九齡,海燕何微眇，乘春亦暫來。豈知泥滓賤，祗見玉堂開。繡戶時雙入，華軒日幾回。無心與物競，鷹隼莫相猜。,
奉和聖制早發三鄉山行,張九齡,羽衛森森西向秦，山川歷歷在清晨。晴雲稍卷寒巖樹，宿雨能銷御路塵。聖德由來合天道，靈符即此應時巡。遣賢一一皆羈致，猶欲高深訪隱淪。,
經江寧覽舊跡至玄武湖,張九齡,南國更數世，北湖方十洲。天清華林苑，日晏景陽樓。果下回仙騎，津傍駐彩斿。鳧鷖喧鳳管，荷芰鬥龍舟。七子陪詩賦，千人和棹謳。應言在鎬樂，不讓橫汾秋。風俗因紓慢，江山成易由。駒王信不武，孫叔是無謀。佳氣日將歇，霸功誰與修。桑田東海變，麋鹿姑蘇遊。否運爭三國，康時劣九州。山雖幕府在，館豈豫章留。水澱還相閱，菱歌亦故遒。雄圖不足問，唯想事風流。,
通化門外送別,張九齡,屢別容華改，長愁意緒微。義將私愛隔，情與故人歸。薄宦無時賞，勞生有事機。離魂今夕夢，先繞舊林飛。,
送楊道士往天台,張九齡,鬼谷還成道，天台去學仙。行應松子化，留與世人傳。此地煙波遠，何時羽駕旋。當須一把袂，城郭共依然。,
送廣州周判官,張九齡,海郡雄蠻落，津亭壯越臺。城隅百雉映，水曲萬家開。裡樹桄榔出，時禽翡翠來。觀風猶未盡，早晚使車回。,
郡江南上別孫侍御,張九齡,雲嶂天涯盡，川途海縣窮。何言此地僻，忽與故人同。身負邦君弩，情紆御史驄。王程不我駐，離思逐秋風。,
道逢北使題贈京邑親知,張九齡,徵驂稍靡靡，去國方遲遲。路繞南登岸，情搖北上旗。故人憐別日，旅雁逐歸時。歲晏無芳草，將何寄所思。,
溪行寄王震,張九齡,山氣朝來爽，溪流日向清。遠心何處愜，閒棹此中行。叢桂林間待，群鷗水上迎。徒然適我願，幽獨為誰情。,
使還湘水,張九齡,歸舟宛何處，正值楚江平。夕逗煙村宿，朝緣浦樹行。於役已彌歲，言旋今愜情。鄉郊尚千里，流目夏雲生。,
初入湘中有喜,張九齡,徵鞍窮郢路，歸棹入湘流。望鳥唯貪疾，聞猿亦罷愁。兩邊楓作岸，數處橘為洲。卻記從來意，翻疑夢裡遊。,
江上,張九齡,長林何繚繞，遠水復悠悠。盡日餘無見，為心那不愁。憶將親愛別，行為主恩酬。感激空如此，芳時屢已遒。,
初秋憶金均兩弟,張九齡,江渚秋風至，他鄉離別心。孤雲愁自遠，一葉感何深。憂喜嘗同域，飛鳴忽異林。青山西北望，堪作白頭吟。,
酬通事舍人寓直見示篇中兼起居陸舍人景獻,張九齡,軒掖殊清祕，才華固在斯。興因膏澤灑，情與惠風吹。所美應人譽，何私亦我儀。同聲感喬木，比翼謝長離。價以陸生減，賢慚鮑叔知。薄遊嘗獨愧，芳訊乃兼施。此夜金閨籍，伊人瓊樹枝。飛鳴復何遠，相顧幸媞媞。,
武司功初有幽庭春暄見貽夏首獲見以詩報焉,張九齡,芳月盡離居，幽懷重起予。雖言春事晚，尚想物華初。遲日皦方照，高齋澹復虛。筍成林向密，花落樹應疏。贈鯉情無間，求鶯思有餘。暄妍不相待，含嘆欲焉如。,
別鄉人南還,張九齡,橘柚南中暖，桑榆北地陰。何言榮落異，因見別離心。吾亦江鄉子，思歸夢寐深。聞君去水宿，結思渺雲林。牽綴從浮事，遲迴謝所欽。東南行舫遠，秋浦念猿吟。,
祠紫蓋山經玉泉山寺,張九齡,指途躋楚望，策馬傍荊岑。稍稍鬆篁入，泠泠澗谷深。觀奇逐幽映，歷險忘嶇嶔。上界投佛影，中天揚梵音。焚香懺在昔，禮足誓來今。靈異若有對，神仙真可尋。高僧聞逝者，遠俗是初心。蘚駁經行處，猿啼燕坐林。歸真已寂滅，留跡豈湮沉。法地自茲廣，何雲千萬金。,
懷此地,張九齡,出處各有在，何者為陸沉。幸無迫賤事，聊可祛迷襟。世路少夷坦，孟門未嶇嶔。多慚入火術，常惕履冰心。一跌不自保，萬全焉可尋。行行念歸路，眇眇惜光陰。浮生如過隙，先達已吾箴。敢忘丘山施，亦云年病侵。力衰在所養，時謝良不任。但憶舊棲息，願言遂窺臨。雲間日孤秀，山下面清深。蘿鳶自為幄，風泉何必琴。歸此老吾老，還當日千金。,
巡屬縣道中作,張九齡,春令夙所奉，駕言遵此行。途中卻郡掾，林下招村氓。至邑無紛劇，來人但歡迎。豈伊念邦政，爾實在時清。短才濫符竹，弱歲起柴荊。再入江村道，永懷山藪情。矧逢陽節獻，默聽時禽鳴。跡與素心別，感從幽思盈。流芳日不待，夙志蹇無成。知命且何欲，所圖唯退耕。華簪極身泰，衰鬢慚木榮。苟得不可遂，吾其謝世嬰。,
聽箏,張九齡,端居正無緒，那復發秦箏。纖指傳新意，繁弦起怨情。,
奉和聖制龍池篇,張九齡,天啟神龍生碧泉，泉水靈源浸迤延。飛龍已向珠潭出，積水仍將銀漢連。岸傍花柳看勝畫，浦上樓臺問是仙。我後元符從此得，方為萬歲壽圖川。第四十九卷,
酬趙二侍御使西軍贈兩省舊僚之作,張九齡,石室先鳴者，金門待制同。操刀嘗願割，持斧竟稱雄。應敵兵初起，緣邊虜欲空。使車經隴月，征旆繞河風。忽枉兼金訊，非徒秣馬功。氣清蒲海曲，聲滿柏臺中。顧己塵華省，欣君震遠戎。明時獨匪報，嘗欲退微躬。,
南還以詩代書贈京師舊僚,張九齡,薄宦晨昏闕，尊尊義取斯。窮愁年貌改，寂歷爾胡為。不諂詞多忤，無容禮益卑。微生尚何有，遠跡固其宜。思擾梁山曲，情遙越鳥枝。故園從海上，良友邈天涯。雲雨嘆一別，川原勞載馳。上慚伯樂顧，中負叔牙知。去國誠寥落，經途弊險巇。歲逢霜雪苦，林屬蕙蘭萎。欲贈幽芳歇，行悲舊賞移。一從關作限，兩見月成規。苒苒窮年籥，行行盡路岐。徵鞍稅北渚，歸帆指南垂。樹晚猶蔥蒨，江寒尚渺瀰。土風從楚別，山水入湘奇。石瀨相奔觸，煙林更蔽虧。層崖夾洞浦，輕舸泛澄漪。鬆筱行皆傍，禽魚動輒隨。惜哉邊地隔，不與故人窺。疇昔陪鵷鷺，朝陽振羽儀。來音雖寂寞，接景每逶迤。朝罷冥塵事，賓來話酒卮。邀歡逐芳草，結興選華池。及此風成嘆，何時霧可披。自憐無用者，誰念有情離。望美音容闊，懷賢夢想疲。因聲達霄漢，持拙守東陂。,
與生公遊石窟山,張九齡,探祕孰雲遠，忘懷復爾同。日尋高深意，宛是神仙中。躋險構靈室，詭制非人功。潛洞黝無底，殊庭忽似夢。豈如武安鑿，自若茅山通。造物良有寄，嬉遊乃愜衷。猶希咽玉液，從此升雲空。咄咄共攜手，泠然且馭風。,
夏日奉使南海在道中作,張九齡,緬然萬里路，赫曦三伏時。飛走逃深林，流爍恐生疵。行李豈無苦，而我方自怡。肅事誠在公，拜慶遂及私。展力慚淺效，街恩感深慈。且欲湯火蹈，況無鬼神欺。朝發高山阿，夕濟長江湄。秋瘴寧我毒，夏水胡不夷。信知道存者，但問心所之。呂梁有出人，乃覺非虛詞。,
在郡秋懷二首,張九齡,秋風入前林，蕭瑟鳴高枝。寂寞遊子思，寤嘆何人知。宦成名不立，志存歲已馳。五十而無聞，古人深所疵。平生去外飾，直道如不羈。未得操割效，忽復寒暑移。物情自古然，身退毀亦隨。悠悠滄江渚，望望白雲涯。露下霜且降，澤中草離披。蘭艾若不分，安用馨香為。庭蕪生白露，歲候感遐心。策蹇慚遠途，巢枝思故林。小人恐致寇，終日如臨深。魚鳥好自逸，池籠安所欽。掛冠東都門，採厥南山岑。議道誠愧昔，覽分還愜今。憮然憂成老，空爾白頭吟。,
物，有足悲者，遂賦二章,張九齡,場藿已成歲，園葵亦向陽。蘭時獨不偶，露節漸無芳。旨異菁為蓄，甘非蔗有漿。人多利一飽，誰復惜馨香。幸得不鋤去，孤苗守舊根。無心羨旨蓄，豈欲近名園。遇賞寧充佩，為生莫礙門。幽林芳意在，非是為人論。,
餞陳學士還江南同用徵字,張九齡,荷蓧旋江澳，銜杯餞霸陵。別前林鳥息，歸處海煙凝。風土鄉情接，雲山客念憑。聖朝巖穴選，應待鶴書徵。,
答太常靳博士見贈一絕,張九齡,上苑春先入，中園花盡開。唯餘幽徑草，尚待日光催。,
答陸澧,張九齡,松葉堪為酒，春來釀幾多。不辭山路遠，踏雪也相過。第五十卷,田園詩
登郡城南樓,張九齡,閉閣幸無事，登樓聊永日。雲霞千里開，洲渚萬形出。澹澹澄江漫，飛飛度鳥疾。邑人半艫艦，津樹多楓橘。感別時已屢，憑眺情非一。遠懷不我同，孤興與誰悉。平生本單緒，邂逅承優秩。謬忝為邦寄，多慚理人術。駑鉛雖自勉，倉廩素非實。陳力倘無效，謝病從芝朮。,
秋晚登樓望南江入始興郡路,張九齡,潦收沙衍出，霜降天宇晶。伏檻一長眺，津途多遠情。思來江山外，望盡煙雲生。滔滔不自辨，役役且何成。我來颯衰鬢，孰雲飄華纓。櫪馬苦踡跼，籠禽念遐徵。歲陰向晼晚，日夕空屏營。物生貴得性，身累由近名。內顧覺今是，追嘆何時平。,描寫秋天
登古陽雲臺,張九齡,庭樹日衰颯，風霜未雲已。駕言遣憂思，乘興求相似。楚國茲故都，蘭臺有餘址。傳聞襄王世，仍立巫山祀。方此全盛時，豈無嬋娟子。色荒神女至，魂蕩宮觀啟。蔓草今如積，朝雲為誰起。,
晨坐齋中偶而成詠,張九齡,寒露潔秋空，遙山紛在矚。孤頂乍修聳，微雲復相續。人茲賞地偏，鳥亦愛林旭。結念憑幽遠，撫躬曷羈束。仰霄謝逸翰，臨路嗟疲足。徂歲方暌攜，歸心亟躑躅。休閒倘有素，豈負南山曲。,
出為豫章郡途次廬山東巖下,張九齡,茲山鎮何所，及在澄湖陰。下有蛟螭伏，上與虹蜺尋。靈仙未始曠，窟宅何其深。雙闕出雲峙，三宮入煙沉。攀崖猶昔境，種杏非舊林。想像終古蹟，惆悵獨往心。紛吾嬰世網，數載忝朝簪。孤恨自靡託，量力況不任。多謝周身防，常恐橫議侵。豈匪鵷鴻列，惕如泉壑臨。迨茲刺江郡，來此滌塵襟。有趣逢樵客，忘懷狎野禽。棲閒義未果，用拙歡在今。願言答休命，歸事丘中琴。,
奉和聖制溫泉歌,張九齡,有時神物待聖人，去後湯還冷，來時樹亦春。今茲十月自東歸，羽旆逶迤上翠微。溫谷蔥蔥佳氣色，離宮奕奕葉光輝。臨渭川，近天邑，浴日溫泉覆在茲，群仙洞府那相及。吾君利物心，玄澤浸蒼黔。漸漬神湯無疾苦，薰歌一曲感人深。,
和姚令公從幸溫湯喜雪,張九齡,萬乘飛黃馬，千金狐白裘。正逢銀霰積，如向玉京遊。瑞色鋪馳道，花文拂彩旒。還聞吉甫頌，不共郢歌儔。,
自彭蠡湖初入江,張九齡,江岫殊空闊，雲煙處處浮。上來群噪鳥，中去獨行舟。牢落誰相顧，逶迤日自愁。更將心問影，於役復何求。,
故滎陽君蘇氏輓歌詞三首,張九齡,門緒公侯列，嬪風詩禮行。松蘿方有寄，桃李忽無成。劍去雙龍別，雛哀九鳳鳴。何言嶧山樹，還似半心生。永嘆芳魂斷，行看草露滋。二宗榮盛日，千古別離時。竟罷生芻贈，空留畫扇悲。容車候曉發，何歲是歸期。縞服紛相送，玄扃翳不開。更悲泉火滅，徒見柳車回。舊室容衣奠，新塋拱樹栽。唯應月照簟，潘岳此時哀。,
候使登石頭驛樓作,張九齡,山檻憑南望，川途眇北流。遠林天翠合，前浦日華浮。萬井緣津渚，千艘咽渡頭。漁商多末事，耕稼少良疇。自守陳蕃榻，嘗登王粲樓。徒然騁目處，豈是獲心遊。向跡雖愚谷，求名異盜丘。息陰芳木所，空復越鄉憂。,
焉,張九齡,江流去朝宗，晝夜茲不捨。仲尼在川上，子牟存闕下。聖達有由然，孰是無心者。一郡苟能化，百城豈雲寡。愛禮誰為羊，戀主吾猶馬。感初時不載，思奮翼無假。閒宇常自閉，沉心何用寫。攬衣步前庭，登陴臨曠野。白水生迢遞，清風寄瀟灑。願言採芳澤，終朝不盈把。,
敘懷二首,張九齡,弱歲讀群史，抗跡追古人。被褐有懷玉，佩印從負薪。志合豈兄弟，道行無賤貧。孤根亦何賴，感激此為鄰。晚節從卑秩，岐路良非一。既聞持兩端，復見挾三術。木瓜誠有報，玉楮論無實。已矣直躬者，平生壯圖失。去去勿重陳，歸來茹芝朮。,
題畫山水障,張九齡,心累猶不盡，果為物外牽。偶因耳目好，復假丹青妍。嘗抱野間意，而迫區中緣。塵事固已矣，秉意終不遷。良工適我願，妙墨揮巖泉。變化合群有，高深侔自然。置陳北堂上，仿像南山前。靜無戶庭出，行已茲地偏。萱草憂可樹，合歡忿益蠲。所因本微物，況乃憑幽筌。言象會自泯，意色聊自宣。對玩有佳趣，使我心渺綿。,
餞王司馬入計同用洲字,張九齡,元僚行上計，舉餞出林丘。忽望題輿遠，空思解榻遊。別筵鋪柳岸，徵棹倚蘆洲。獨嘆湘江水，朝宗向北流。,
賀給事嘗詣蔡起居郊館有詩因命同作,張九齡,記言聞直史，築室面層阿。豈不承明入，終雲幽意多。沉冥高士致，休浣故人過。前嶺遊氛滅，中林芳氣和。茲辰阻佳趣，望美獨如何。,
高齋閒望言懷,張九齡,高齋復晴景，延眺屬清秋。風物動歸思，煙林生遠愁。紛吾自窮海，薄宦此中州。取路無高足，隨波適下流。歲華空冉冉，心曲且悠悠。坐惜芳時歇，胡然久滯留。,
與弟遊家園,張九齡,定省榮君賜，來歸是晝遊。林鳥飛舊裡，園果讓新秋。枝長南庭樹，池臨北澗流。星霜屢爾別，蘭麝為誰幽。善積家方慶，恩深國未酬。棲棲將義動，安得久情留。,
登荊州城望江二首,張九齡,滔滔大江水，天地相終始。經閱幾世人，復嘆誰家子。東望何悠悠，西來晝夜流。歲月既如此，為心那不愁。,
呈耿廣州,張九齡,惟昔遷樂土，迨今已重世。陰慶荷先德，素風慚後裔。唯益梓桑恭，豈稟山川麗。於時初自勉，揆己無兼濟。瘠土資勞力，良書啟蒙蔽。一探石室文，再擢金門第。既起南宮草，復掌西掖制。過舉及小人，便蕃在中歲。亞司河海秩，轉牧江湖澨。勿謂符竹輕，但覺涓塵細。一麾尚雲忝，十駕宜求稅。心息已如灰，跡牽且為贅。忽捧天書委，將革海隅弊。朝聞循誠節，夕飲蒙瘴癘。義疾恥無勇，盜憎攻亦銳。葵藿是傾心，豺狼何反噬。履險甘所受，勞賢恧相曳。攬轡但荒服，循陔便私第。嘉慶始獲申，恩華復相繼。無庸我先舉，同事君猶滯。當推奉使績，且結拜親契。更延懷安旨，曾是慮危際。善謀雖若茲，至理焉可替。所仗有神道，況承明主惠。,
與生公尋幽居處,張九齡,同方久厭俗，相與事遐討。及此雲山去，窅然巖徑好。疑入武陵源，如逢漢陰老。清諧欣有得，幽閒欻盈抱。我本玉階侍，偶訪金仙道。茲焉求卜築，所過皆神造。歲晚林始敷，日晏崖方杲。不種緣嶺竹，豈植臨潭草。即途可淹留，隨日成黼藻。期為靜者說，曾是終焉保。今為簡書畏，只令歸思浩。,
郡舍南有園畦雜樹聊以永日,張九齡,為郡久無補，越鄉空復深。苟能秉素節，安用叨華簪。卻步園畦裡，追吾野逸心。形骸拘俗吏，光景賴閒林。內訟誠知止，外言猶匪忱。成蹊謝李徑，衛足感葵陰。榮達豈不偉，孤生非所任。江城何寂歷，秋樹亦蕭森。下有北流水，上有南飛禽。我願從歸翼，無然坐自沉。,
驪山下逍遙公舊居遊集,張九齡,君子體清尚，歸處有兼資。雖然經濟日，無忘幽棲時。卜居舊何所，休浣嘗來茲。岑寂罕人至，幽深獲我思。鬆澗聆遺風，蘭林覽餘滋。往事誠已矣，道存猶可追。遺子後黃金，作歌先紫芝。明德有自來，奕世皆秉彝。豈與磻溪老，崛起周太師。我心希碩人，逮此問元龜。怊悵既懷遠，沉吟亦省私。已雲寵祿過，況在華髮衰。軒蓋有迷復，丘壑無磷緇。感物重所懷，何但止足斯。,
二弟宰邑南海，見群雁南飛，因成詠以寄,張九齡,鴻雁自北來，嗷嗷度煙景。常懷稻粱惠，豈憚江山永。小大每相從，羽毛當自整。雙鳧侶晨泛，獨鶴參宵警。為我更南飛，因書至梅嶺。,
將發還鄉示諸弟,張九齡,歲陽亦頹止，林意日蕭摵。雲胡當此時，緬邁復為客。至愛孰能捨，名義來相迫。負德良不貲，輸誠靡所惜。一木逢廈構，纖塵願山益。無力主君恩，寧利客卿璧。去去榮歸養，憮然嘆行役。,
奉和聖制經孔子舊宅,張九齡,孔門太山下，不見登封時。徒有先王法，今為明主思。恩加萬乘幸，禮致一牢祠。舊宅千年外，光華空在茲。,
上陽水窗旬宴得移字韻,張九齡,河漢非應到，汀洲忽在斯。仍逢帝樂下，如逐海槎窺。春賞時將換，皇恩歲不移。今朝遊宴所，莫比天泉池。,
和崔黃門寓直夜聽蟬之作,張九齡,蟬嘶玉樹枝，向夕惠風吹。幸入連宵聽，應緣飲露知。思深秋欲近，聲靜夜相宜。不是黃金飾，清香徒爾為。,
三月三日申王園亭宴集,張九齡,稽亭追往事，睢苑勝前聞。飛閣凌芳樹，華池落彩雲。藉草人留酌，銜花鳥赴群。向來同賞處，惟恨碧林曛。,
三月三日登龍山,張九齡,伊川與灞津，今日祓除人。豈似龍山上，還同湘水濱。衰顏憂更老，淑景望非春。禊飲豈吾事，聊將偶俗塵。,
晚霽登王六東閣,張九齡,試上江樓望，初逢山雨晴。連空青嶂合，向晚白雲生。俊美要殊觀，蕭條見遠情。情來不可極，日暮水流清。,
和黃門盧侍御詠竹,張九齡,清切紫庭垂，葳蕤防露枝。色無玄月變，聲有惠風吹。高節人相重，虛心世所知。鳳凰佳可食，一去一來儀。,
答陳拾遺贈竹簪,張九齡,與君嘗此志，因物復知心。遺我龍鍾節，非無玳瑁簪。幽素宜相重，雕華豈所任。為君安首飾，懷此代兼金。,
贈澧陽韋明府,張九齡,君有百鍊刃，堪斷七重犀。誰開太阿匣，持割武城雞。竟與尚書佩，遙應天子提。何時遇操宰，當使玉如泥。,
晨出郡舍林下,張九齡,晨興步北林，蕭散一開襟。復見林上月，娟娟猶未沉。片雲自孤遠，叢筱亦清深。無事由來貴，方知物外心。,
送蘇主簿赴偃師,張九齡,我與文雄別，胡然邑吏歸。賢人安下位，鷙鳥欲卑飛。激節輕華冕，移官殉綵衣。羨君行樂處，從此拜庭闈。,
秋夕望月,張九齡,清迥江城月，流光萬里同。所思如夢裡，相望在庭中。皎潔青苔露，蕭條黃葉風。含情不得語，頻使桂華同。,
和蘇侍郎小園夕霽寄諸弟,張九齡,清風閶闔至，軒蓋承明歸。雲月愛秋景，林堂開夜扉。何言兼濟日，尚與宴私違。興逐蒹葭變，文因棠棣飛。人倫用忠孝，帝德已光輝。贈弟今為貴，方知陸氏微。,
酬宋使君見贈之作,張九齡,時來不自意，宿昔謬樞衡。翊聖負明主，妨賢愧友生。罷歸猶右職，待罪尚南荊。政有留棠舊，風因繼組成。高軒問疾苦，烝庶荷仁明。衰廢時所薄，只言僚故情。,
送趙都護赴安西,張九齡,將相有更踐，簡心良獨難。遠圖嘗畫地，超拜乃登壇。戎即崑山序，車同渤海單。義無中國費，情必遠人安。他日文兼武，而今慄且寬。自然來月窟，何用刺樓蘭。南至三冬晚，西馳萬里寒。封侯自有處，征馬去嘽嘽。,
奉和聖制經函谷關作,張九齡,函谷雖雲險，黃河已復清。聖心無所隔，空此置關城。,
奉和聖制度潼關口號,張九齡,嶙嶙故城壘，荒涼空戍樓。在德不在險，方知王道休。,
龍門旬宴得月字韻,張九齡,恩華逐芳歲，形勝兼韶月。中席傍魚潭，前山倚龍闕。花迎妙妓至，鳥避仙舟發。宴賞良在茲，再來情不歇。,
南陽道中作,張九齡,登郢屬歲陰，及宛懵所適。復聞東漢主，遣此南都跡。佳氣藹厥初，霸圖紛在昔。茲邦稱貴近，與世嘗薰赫。遭遇感風雲，變衰空草澤。不識鄧公樹，猶傳陰後石。驅馬歷闉闍，荊榛翳阡陌。事去物無象，感來心不懌。懷古對窮秋，興言傷遠客。眇默遵岐路，辛勤弊行役。雲雁號相呼，林麇走自索。顧憶徇書劍，未嘗安枕蓆。豈暇墨突黔，空持遼豕白。迷復期非遠，歸歟賞農隙。,
彭蠡湖上,張九齡,沿涉經大湖，湖流多行泆。決晨趨北渚，逗浦已西日。所適雖淹曠，中流且閒逸。瑰詭良復多，感見乃非一。廬山直陽滸，孤石當陰術。一水雲際飛，數峰湖心出。象類何交糾，形言豈深悉。且知皆自然，高下無相恤。,
巡按自灕水南行,張九齡,理棹雖雲遠，飲冰寧有惜。況乃佳山川，怡然傲潭石。奇峰岌前轉，茂樹隈中積。猿鳥聲自呼，風泉氣相激。目因詭容逆，心與清暉滌。紛吾謬執簡，行郡將移檄。即事聊獨歡，素懷豈兼適。悠悠詠靡監，庶以窮日夕。,
行縣復往焉，故有此作,張九齡,靈境信幽絕，芳時重暄妍。再來及茲勝，一遇非無緣。萬木柔可結，千花敷欲然。鬆間鳴好鳥，竹下流清泉。石壁開精舍，金光照法筵。真空本自寂，假有聊相宣。復此灰心者，仍追巢頂禪。簡書雖有畏，身世亦相捐。,
奉和聖制初出洛城,張九齡,東土淹龍駕，西人望翠華。山川祗詢物，宮觀豈為家。十月回星斗，千官捧日車。洛陽無怨思，巡幸更非賒。,
奉和聖制途次陝州作,張九齡,馳道當河陝，陳詩問國風。川原三晉別，襟帶兩京同。後殿函關盡，前旌闕塞通。行看洛陽陌，光景麗天中。,
天津橋東旬宴得歌字韻,張九齡,清洛象天河，東流形勝多。朝來逢宴喜，春盡卻妍和。泉鮪歡時躍，林鶯醉裡歌。賜恩頻若此，為樂奈人何。,
在洪州答綦毋學士,張九齡,旬雨不愆期，由來自若時。爾無言郡政，吾豈欲天欺。常念涓塵益，惟歡草樹滋。課成非所擬，人望在東菑。,
酬王六霽後書懷見示,張九齡,雲雨俱行罷，江天已洞開。炎氛霽後滅，邊緒望中來。作驥君垂耳，為魚我曝鰓。更憐湘水賦，還是洛陽才。,
酬王六寒朝見詒,張九齡,賈生流寓日，揚子寂寥時。在物多相背，唯君獨見思。漁為江上曲，雪作郢中詞。忽枉兼金訊，長懷伐木詩。,
餞濟陰樑明府各探一物得荷葉,張九齡,荷葉生幽渚，芳華信在茲。朝朝空此地，采采欲因誰。但恐星霜改，還將蒲稗衰。懷君美人別，聊以贈心期。,
和許給事中直夜簡諸公,張九齡,未央鐘漏晚，仙宇藹沉沉。武衛千廬合，嚴扃萬戶深。左掖知天近，南窗見月臨。樹搖金掌露，庭徙玉樓陰。他日聞更直，中宵屬所欽。聲華大國寶，夙夜近臣心。逸興乘高閣，雄飛在禁林。寧思竊抃者，情發為知音。,
酬宋使君見詒,張九齡,陟鄰初稟訓，獻策幸逢時。朝列且雲忝，君恩復若茲。庭闈際海曲，軺傳荷天慈。顧己歡烏鳥，聞君泣素絲。才明應主召，福善豈神欺。但願白心在，終然涅不淄。,
酬王履震遊園林見貽,張九齡,宅生惟海縣，素業守郊園。中覽霸王說，上徼明主恩。一行罷蘭徑，數載歷金門。既負潘生拙，俄從周任言。逶迤戀軒陛，蕭散反丘樊。舊徑稀人跡，前池耗水痕。並看芳樹老，唯覺敝廬存。自我棲幽谷，逢君翳覆盆。孟軻應有命，賈誼得無冤。江上行傷遠，林間偶避喧。地偏人事絕，時霽鳥聲繁。獨善心俱閉，窮居道共尊。樂因南澗藻，憂豈北堂萱。幽意加投漆，新詩重贈軒。平生徇知己，窮達與君論。,
餞王尚書出邊,張九齡,漢相推人傑，殷宗伐鬼方。還聞出將重，坐見即戎良。上策應為豫，中權且用光。令申兵氣倍，威憺虜魂亡。樹比公孫大，城如道濟長。夏雲登隴首，秋露泫遼陽。武德舒宸眷，文思餞樂章。感恩身既許，激節膽猶嘗。祖帳傾朝列，軍麾駐道傍。詩人何所詠，尚父欲鷹揚。,
南山下舊居閒放,張九齡,祗役已雲久，乘閒返服初。塊然屏塵事，幽獨坐林閭。清曠前山遠，紛喧此地疏。喬木凌青靄，修篁媚綠渠。耳和繡翼鳥，目暢錦鱗魚。寂寞心還間，飄颻體自虛。興來命旨酒，臨罷閱仙書。但樂多幽意，寧知有譭譽。尚想爭名者，誰雲要路居。都忘下流嘆，傾奪竟何如。,
奉和聖制送十道採訪使及朝集使,張九齡,三年一上計，萬國趨河洛。課最力已陳，賞延恩復博。垂衣深共理，改瑟其鹹若。首路回竹符，分鑣揚木鐸。戒程有攸往，詔餞無淹泊。昭晰動天文，殷勤在人瘼。持久望茲念，克終期所託。行矣當自強，春耕庶秋獲。,
奉和聖制送李尚書入蜀,張九齡,眷言感忠義，何有間山川。徇節今如此，離情空復然。皇心在勤恤，德澤委昭宣。周月成功後，明年或勞還。,
敕賜寧王池宴,張九齡,賢王有池館，明主賜春遊。淑氣林間發，恩光水上浮。徒慚和鼎地，終謝巨川舟。皇澤空如此，輕生莫可酬。,
剪綵,張九齡,奼女矜容色，為花不讓春。既爭芳意早，誰待物華真。葉作參差發，枝從點綴新。自然無限態，長在豔陽晨。,
和王司馬折梅寄京邑昆弟,張九齡,離別念同嬉，芬榮欲共持。獨攀南國樹，遙寄北風時。林惜迎春早，花愁去日遲。還聞折梅處，更有棣華詩。,
和韋尚書答梓州兄南亭宴集,張九齡,棠棣聞餘興，烏衣有舊遊。門前杜城陌，池上曲江流。暇日嘗繁會，清風詠阻修。始知西峙嶽，同氣此相求。,
林亭詠,張九齡,穿築非求麗，幽閒欲寄情。偶懷因壤石，真意在蓬瀛。苔益山文古，池添竹氣清。從茲果蕭散，無事亦無營。,
林亭寓言,張九齡,林居逢歲晏，遇物使情多。蘅茝不時與，芬榮奈汝何。更憐籬下菊，無如鬆上蘿。因依自有命，非是隔陽和。,
送使廣州,張九齡,家在湘源住，君今海嶠行。經過正中道，相送倍為情。心逐書郵去，形隨世網嬰。因聲謝遠別，緣義不緣名。,
奉和聖制途經華山,張九齡,萬乘華山下，千巖雲漢中。靈居雖窅密，睿覽忽玄同。日月臨高掌，神仙仰大風。攢峰勢岌岌，翊輦氣雄雄。揆物知幽贊，銘勳表聖衷。會應陪玉檢，來此告成功。,
奉和聖制早登太行山率爾言志,張九齡,孟月攝提貞，乘時我後徵。晨嚴九折度，暮戒六軍行。日御馳中道，風師卷太清。戈鋋林表出，組練雪間明。動植希皇豫，高深奉睿情。陪遊七聖列，望幸百神迎。氣色煙猶喜，恩光草尚榮。之罘稱萬歲，今此復同聲。,
奉使自藍田玉山南行,張九齡,徵驂入雲壑，始憶步金門。通籍微軀幸，歸途明主恩。匪唯徇行役，兼得慰晨昏。是節暑雲熾，紛吾心所尊。海縣且悠緬，山郵日駿奔。徒知惡囂事，未暇息陰論。嶢武經陳跡，衡湘指故園。水聞南澗險，煙望北林繁。遠靄千巖合，幽聲百籟喧。陰泉夏猶凍，陽景晝方暾。懿此高深極，徒令夢想存。盛明期有報，長往復奚言。,
晚憩王少府東閣,張九齡,披軒肆流覽，雲壑見深重。空水秋彌淨，林煙晚更濃。坐隅分洞府，檐際列群峰。窈窕生幽意，參差多異容。還慚大隱跡，空想列仙蹤。賴此升攀處，蕭條得所從。,
橫吹曲辭·折楊柳,張九齡,纖纖折楊柳，持此寄情人。一枝何足貴，憐是故園春。遲景那能久，流芳不及新。更愁征戍客，鬢老邊城塵。,
使還都湘東作,張九齡,倉庚昨歸候，陽鳥今去時。感物遽如此，勞生安可思。養真無上格，圖進豈前期。清節往來苦，壯容離別衰。盛明非不遇，弱操自雲私。孤楫清川泊，征衣寒露滋。風朝津樹落，日夕嶺猿悲。牽役而無悔，坐愁只自怡。當須報恩已，終爾謝塵緇。,
奉和聖制次瓊嶽韻,張九齡,山祇亦望幸，雲雨見靈心。嶽館逢朝霽，關門解宿陰。鹹京天上近，情渭日邊臨。我武因冬狩，何言是即禽。,
蘇侍郎紫薇庭各賦一物得芍藥,張九齡,仙禁生紅藥，微芳不自持。幸因清切地，還遇豔陽時。名見桐君籙，香聞鄭國詩。孤根若可用，非直愛華滋。,
送姚評事入蜀各賦一物得卜肆,張九齡,蜀嚴化已久，沉冥空所思。嘗聞賣卜處，猶憶下簾時。驅傳應經此，懷賢倘問之。歸來說往事，歷歷偶心期。,
眉州康司馬輓歌詞,張九齡,家受專門學，人稱入室賢。劉楨徒有氣，管輅獨無年。謫去長沙國，魂歸京兆阡。從茲匣中劍，埋沒罷沖天。,
送竇校書見餞得雲中辨江樹,張九齡,江水天連色，無涯淨野氛。微明岸傍樹，凌亂渚前雲。舉棹形徐轉，登艫意漸分。渺茫從此去，空復惜離群。,
湘中作,張九齡,湘流繞南嶽，絕目轉青青。懷祿未能已，瞻途屢所經。煙嶼宜春望，林猿莫夜聽。永路日多緒，孤舟天覆冥。浮沒從此去，嗟嗟勞我形。,
立春日晨起對積雪,張九齡,忽對林亭雪，瑤華處處開。今年迎氣始，昨夜伴春回。玉潤窗前竹，花繁院裡梅。東郊齋祭所，應見五神來。,
江上使風呈裴宣州耀卿,張九齡,江路與天連，風帆何淼然。遙林浪出沒，孤舫鳥聯翩。常愛千鈞重，深思萬事捐。報恩非徇祿，還逐賈人船。,
旅宿淮陽亭口號（一作宋之問詩）,張九齡,日暮荒亭上，悠悠旅思多。故鄉臨桂水，今夜渺星河。暗草霜華髮，空亭雁影過。興來誰與晤，勞者自為歌。,
奉和聖制登封禮畢洛城酺宴,張九齡,大君畢能事，端扆樂成功。運與千齡合，歡將萬國同。漢酺歌聖酒，韶樂舞薰風。河洛榮光遍，雲煙喜氣通。春華頓覺早，天澤倍知崇。草木畢沾被，猶言不在躬。,
國親故（後缺）,張九齡,嵩嶽神惟降，汾川鼎氣雄。生才作霖雨，繼代有清通。天下稱賢相，朝端挹至公。自家來佐國，移孝入為忠。霜露多前感，丘園想舊風。扈巡過晉北，問俗到河東。便道恩華降，還鄉禮教崇。野尊延故老，朝服見兒童。,
奉和聖制燭龍齋祭,張九齡,上帝臨下，鑑亦有光。孰雲陰騭，惟聖克彰。六月徂暑，四郊愆陽。我後其勤，告於壇場。精意允溢，群靈鼓舞。蔚兮朝雲，沛然時雨。雨我原田，亦既有年。燭龍煌煌，明宗報祀。於以助之，天人帝子。聞詩有訓，國風茲始。,
臨泛東湖（時任洪州）,張九齡,郡庭日休暇，湖曲邀勝踐。樂職在中和，靈心挹上善。乘流坐清曠，舉目眺悠緬。林與西山重，雲因北風捲。晶明畫不逮，陰影鏡無辨。晚秀復芬敷，秋光更遙衍。萬族紛可佳，一遊豈能展。羈孤忝邦收，顧己非時選。樑公世不容，長孺心亦褊。永念出籠摯，常思退疲蹇。歲徂風露嚴，日恐蘭苕剪。佳辰不可得，良會何其鮮。罷興還江城，閉關聊自遣。,
入廬山仰望瀑布水,張九齡,絕頂有懸泉，喧喧出煙杪。不知幾時歲，但見無昏曉。閃閃青崖落，鮮鮮白日皎。灑流溼行雲，濺沫驚飛鳥。雷吼何噴薄，箭馳入窈窕。昔聞山下蒙，今乃林巒表。物情有詭激，坤元曷紛矯。默然置此去，變化誰能了。,
山居秋暝,王維,空山新雨後，天氣晚來秋。明月鬆間照，清泉石上流。竹喧歸浣女，蓮動下漁舟。隨意春芳歇，王孫自可留。,山水詩，唐詩三百首
送元二使安西,王維,渭城朝雨浥輕塵，客舍青青柳色新。勸君更盡一杯酒，西出陽關無故人。,友情詩，唐詩三百首，小學，初中
九月九日憶山東兄弟,王維,獨在異鄉為異客，每逢佳節倍思親。遙知兄弟登高處，遍插茱萸少一人。,重陽節，思鄉詩，唐詩三百首，小學
使至塞上,王維,單車欲問邊，屬國過居延。徵蓬出漢塞，歸雁入胡天。大漠孤煙直，長河落日圓。蕭關逢候騎，都護在燕然。,邊塞詩，初中，讚美詩
鳥鳴澗,王維,人閒桂花落，夜靜春山空。月出驚山鳥，時鳴春澗中。,山水詩，描寫春天，小學
鹿柴,王維,空山不見人，但聞人語響。返景入深林，復照青苔上。,唐詩三百首
竹裡館,王維,獨坐幽篁裡，彈琴復長嘯。深林人不知，明月來相照。,山水詩，描寫月亮，唐詩三百首，初中，孤獨
送別,王維,山中相送罷，日暮掩柴扉。春草年年綠，王孫歸不歸。,送別詩，友情詩，唐詩三百首
送別,王維,下馬飲君酒，問君何所之。君言不得意，歸臥南山陲。但去莫復問，白雲無盡時。,送別詩，友情詩，唐詩三百首
終南別業,王維,中歲頗好道，晚家南山陲。興來每獨往，勝事空自知。行到水窮處，坐看雲起時。偶然值林叟，談笑無還期。,田園詩，唐詩三百首
積雨輞川莊作,王維,積雨空林煙火遲，蒸藜炊黍餉東菑。漠漠水田飛白鷺，陰陰夏木囀黃鸝。山中習靜觀朝槿，松下清齋折露葵。野老與人爭度罷，海鷗何事更相疑。,田園詩，唐詩三百首
終南山,王維,太乙近天都，連山到海隅。白雲回望合，青靄入看無。分野中峰變，陰晴眾壑殊。欲投人處宿，隔水問樵夫。,唐詩三百首，高中
觀獵,王維,風勁角弓鳴，將軍獵渭城。草枯鷹眼疾，雪盡馬蹄輕。忽過新豐市，還歸細柳營。回看射鵰處，千里暮雲平。,
雜詩,王維,君自故鄉來，應知故鄉事。來日綺窗前，寒梅著花未？,思鄉詩，唐詩三百首
雜詩,王維,朝因折楊柳，相見洛陽隅。楚國無如妾，秦家自有夫。對人傳玉腕，映燭解羅襦。人見東方騎，皆言夫婿殊。持謝金吾子，煩君提玉壺。,
雜詩,王維,雙燕初命子，五桃新作花。王昌是東舍，宋玉次西家。小小能織綺，時時出浣紗。親勞使君問，南陌駐香車。,
渭城曲,王維,渭城朝雨浥輕塵，客舍青青柳色新。勸君更盡一杯酒，西出陽關無故人。,
渭城曲,王維,渭城朝雨浥輕塵，客舍青青柳色新。勸君更盡一杯酒，西出陽關無故人。,送別詩
紅豆,王維,紅豆生南國，春來發幾枝。願君多采擷，此物最相思。,唐詩三百首
渭川田家,王維,斜陽（一作光）照墟落。窮巷牛羊歸。野老念牧童（一作僮僕）。倚杖候荊扉。雉［句隹］麥苗秀。蠶眠桑葉稀。田夫荷鋤至（一作立）。相見語依依。即此羨閒逸。悵然吟式微。,
渭川田家,王維,斜光照墟落，窮巷牛羊歸。野老念牧童，倚杖候荊扉。雉雊麥苗秀，蠶眠桑葉稀。田夫荷鋤立，相見語依依。即此羨閒逸，悵然吟式微。,
渭川田家,王維,斜陽照墟落，窮巷牛羊歸。野老念牧童，倚杖候荊扉。雉雊麥苗秀，蠶眠桑葉稀。田夫荷鋤至，相見語依依。即此羨閒逸，悵然吟式微。,田園詩，唐詩三百首
過香積寺,王維,不知香積寺，數裡入雲峰。古木無人徑，深山何處鐘。泉聽咽危石，日色冷青松。薄暮空潭曲，安禪製毒龍。,唐詩三百首
桃源行,王維,〔時年十九〕漁舟逐水愛山春。兩岸桃花夾去（一作古）津。坐看紅樹不知遠。行盡青溪不見人。山口潛行始隈［阝奧］。山開曠望旋平陸。遙看一處攢雲樹。近入千家散花竹。樵客初傳漢姓名。居人未改秦衣服。居人共住武陵源。還從物外起田園。月明松下房櫳靜（一作淨）。日出雲中雞犬喧。驚（一作忽）聞俗客爭來集。競引還家問都（一作鄉）邑。平明閭巷掃花開。薄暮漁樵乘水入。初因避地去人間。及至（一作更聞）成仙遂（一作去）不還。峽裡誰知有人事。世中遙望空雲山。不疑靈境難聞見。塵心未盡思鄉縣。出洞無論隔山水。辭家終擬長遊衍。自謂經過舊不迷。安知峰（一作岑）壑今來變。當時知記入山深。青溪幾曲（一作度）到雲林。春來遍是桃花水。不辯仙源河處尋。,
桃源行,王維,漁舟逐水愛山春，兩岸桃花夾古津。坐看紅樹不知遠，行盡青溪不見人。山口潛行始隈隩，山開曠望旋平陸。遙看一處攢雲樹，近入千家散花竹。樵客初傳漢姓名，居人未改秦衣服。居人共住武陵源，還從物外起田園。月明松下房櫳靜，日出雲中雞犬喧。驚聞俗客爭來集，競引還家問都邑。平明閭巷掃花開，薄暮漁樵乘水入。初因避地去人間，及至成仙遂不還。峽裡誰知有人事，世中遙望空雲山。不疑靈境難聞見，塵心未盡思鄉縣。出洞無論隔山水，辭家終擬長遊衍。自謂經過舊不迷，安知峰壑今來變。當時只記入山深，青溪幾度到雲林。春來遍是桃花水，不辨仙源何處尋。,唐詩三百首
山中,王維,荊溪白石出，天寒紅葉稀。山路元無雨，空翠溼人衣。,田園詩，描寫秋天
西施詠,王維,豔色天下重，西施寧久微。朝為越溪女，暮作吳宮妃。賤日豈殊眾，貴來方悟稀。邀人傅香粉，不自著羅衣。君寵益嬌態，君憐無是非。當時浣紗伴，莫得同車歸。持謝鄰家子，效顰安可希。,唐詩三百首
少年行,王維,一身能擘兩雕弧，虜騎千重只似無。偏坐金鞍調白羽，紛紛射殺五單于。,
漢江臨眺,王維,楚塞三湘接，荊門九派通。江流天地外，山色有無中。郡邑浮前浦，波瀾動遠空。襄陽好風日，留醉與山翁。,山水詩，唐詩三百首
辛夷塢,王維,木末芙蓉花，山中發紅萼。澗戶寂無人，紛紛開且落。,田園詩，描寫花
青溪,王維,〔一作過青溪水作〕言入黃花川。每逐青溪水。隨山將萬轉。趣途無百里。聲喧亂石中。色靜深鬆裡。漾（一作演）漾泛菱荇。澄澄映葭葦。我心素已閒。清川（一作明）澹如此。請留盤石上。垂釣將已矣。,
青溪,王維,言入黃花川，每逐青溪水。隨山將萬轉，趣途無百里。聲喧亂石中，色靜深鬆裡。漾漾泛菱荇，澄澄映葭葦。我心素已閒，清川澹如此。請留盤石上，垂釣將已矣。,山水詩，唐詩三百首
老將行,王維,少年十五二十時，步行奪得胡馬騎。射殺中山白額虎，肯數鄴下黃鬚兒。一身轉戰三千里，一劍曾當百萬師。漢兵奮迅如霹靂，虜騎崩騰畏蒺藜。衛青不敗由天幸，李廣無功緣數奇。自從棄置便衰朽，世事蹉跎成白首。昔時飛箭無全目，今日垂楊生左肘。路傍時賣故侯瓜，門前學種先生柳。蒼茫古木連窮巷，寥落寒山對虛牖。誓令疏勒出飛泉，不似潁川空使酒。賀蘭山下陣如雲，羽檄交馳日夕聞。節使三河募年少，詔書五道出將軍。試拂鐵衣如雪色，聊持寶劍動星文。願得燕弓射天將，恥令越甲鳴吳軍。莫嫌舊日雲中守，猶堪一戰取功勳。,
老將行,王維,少年十五二十時，步行奪得胡馬騎。射殺山中白額虎，肯數鄴下黃鬚兒。一身轉戰三千里，一劍曾當百萬師。漢兵奮迅如霹靂，虜騎崩騰畏蒺藜。衛青不敗由天幸，李廣無功緣數奇。自從棄置便衰朽，世事蹉跎成白首。昔時飛雀無全目，今日垂楊生左肘。路旁時賣故侯瓜，門前學種先生柳。蒼茫古木連窮巷，寥落寒山對虛牖。誓令疏勒出飛泉，不似穎川空使酒。賀蘭山下陣如雲，羽檄交馳日夕聞。節使三河募年少，詔書五道出將軍。試拂鐵衣如雪色，聊持寶劍動星文。願得燕弓射大將，恥令越甲鳴吾君。莫嫌舊日雲中守，猶堪一戰取功勳。,唐詩三百首
輞川閒居贈裴秀才迪,王維,寒山轉蒼翠，秋水日潺湲。倚杖柴門外，臨風聽暮蟬。渡頭餘落日，墟里上孤煙。復值接輿醉，狂歌五柳前。,描寫秋天，唐詩三百首
歸嵩山作,王維,清川帶長薄，車馬去閒閒。流水如有意，暮禽相與還。荒城臨古渡，落日滿秋山。迢遞嵩高下，歸來且閉關。,山水詩，唐詩三百首
送梓州李使君,王維,萬壑樹參天，千山響杜鵑。山中一夜雨，樹杪百重泉。漢女輸橦布，巴人訟芋田。文翁翻教授，不敢倚先賢。,送別詩，友情詩，唐詩三百首
酬張少府,王維,晚年唯好靜，萬事不關心。自顧無長策，空知返舊林。松風吹解帶，山月照彈琴。君問窮通理，漁歌入浦深。,友情詩，唐詩三百首
洛陽女兒行,王維,洛陽女兒對門居，才可容顏十五餘。良人玉勒乘驄馬，侍女金盤膾鯉魚。畫閣朱樓盡相望，紅桃綠柳垂檐向。羅幃送上七香車，寶扇迎歸九華帳。狂夫富貴在青春，意氣驕奢劇季倫。自憐碧玉親教舞，不惜珊瑚持與人。春窗曙滅九微火，九微片片飛花瑣。戲罷曾無理曲時，妝成只是薰香坐。城中相識盡繁華，日夜經過趙李家。誰憐越女顏如玉，貧賤江頭自浣紗。,唐詩三百首
從軍行,王維,吹角動行人。喧喧行人起。笳悲（一作應）馬嘶亂。爭渡金（一作黃）河水。日暮沙漠陲。戰聲（一作力戰）煙塵裡。盡系名王頸。歸來獻（一作報）天子。,
送綦毋潛落第還鄉,王維,〔一作送別〕聖代無隱者。英靈盡來歸。遂令東山客。不得顧采薇。既至君（一作金）門遠。孰雲吾道非。江淮度寒食。京洛（一作兆）縫春衣。置酒臨長道（一作長安道。一作長亭送）。同心與我違。行當浮桂棹。未幾拂荊扉。遠樹帶行客。孤村（一作城）當落暉。吾謀適不用。勿謂知音稀。,
送綦毋潛落第還鄉,王維,聖代無隱者，英靈盡來歸。遂令東山客，不得顧采薇。既至金門遠，孰雲吾道非？江淮度寒食，京洛縫春衣。置酒長安道，同心與我逢。行當浮桂棹，未幾拂荊扉。遠樹帶行客，孤城當落暉。吾謀適不用，勿謂知音稀。,友情詩，唐詩三百首
秋夜曲,王維,桂魄初生秋露微，輕羅已薄未更衣。銀箏夜久殷勤弄，心怯空房不忍歸。,描寫秋天，思念詩，唐詩三百首
新晴野望,王維,新晴原野曠，極目無氛垢。郭門臨渡頭，村樹連溪口。白水明田外，碧峰出山後。農月無閒人，傾家事南畝。,田園詩
和賈至舍人早朝大明宮之作,王維,絳幘雞人報曉籌，尚衣方進翠雲裘。九天閶闔開宮殿，萬國衣冠拜冕琉。日色才臨仙掌動，香菸欲傍袞龍浮。朝罷須裁五色詔，佩聲歸到鳳池頭。,唐詩三百首
書事,王維,輕陰閣小雨，深院晝慵開。坐看蒼苔色，欲上人衣來。,
息夫人,王維,莫以今時寵，能忘舊日恩。看花滿眼淚，不共楚王言。,
夷門歌,王維,七雄雄雌猶未分，攻城殺將何紛紛。秦兵益圍邯鄲急，魏王不救平原君。公子為嬴停駟馬，執轡愈恭意愈下。亥為屠肆鼓刀人，嬴乃夷門抱關者。非但慷慨獻良謀，意氣兼將身命酬。向風刎頸送公子，七十老翁何所求。,
夷門歌,王維,七雄雄雌猶未分，攻城殺將何紛紛。秦兵益圍邯鄲急，魏王不救平原君。公子為嬴停駟馬，執轡愈恭意愈下。亥為屠肆鼓刀人，嬴乃夷門抱關者。非但慷慨獻良謀，意氣兼將身命酬。向風刎頸送公子，七十老翁何所求。,
春中田園作,王維,屋上春鳩鳴，村邊杏花白。持斧伐遠揚，荷鋤覘泉脈。歸燕識故巢，舊人看新曆。臨觴忽不御，惆悵遠行客。,田園詩，描寫春天
酬郭給事,王維,洞門高閣靄餘輝，桃李陰陰柳絮飛。禁裡疏鍾官舍晚，省中啼鳥吏人稀。晨搖玉佩趨金殿，夕奉天書拜瑣闈。強欲從君無那老，將因臥病解朝衣。,唐詩三百首
隴西行,王維,十里一走馬，五里一揚鞭。都護軍書至，匈奴圍酒泉。關山正飛雪，烽戍斷無煙。,戰爭詩
欒家瀨,王維,颯颯秋雨中，淺淺石溜瀉。跳波自相濺，白鷺驚復下。,
出塞作,王維,居延城外獵天驕，白草連山野火燒。暮雲空磧時驅馬，秋日平原好射鵰。護羌校尉朝乘障，破虜將軍夜渡遼。玉靶角弓珠勒馬，漢家將賜霍嫖姚。,
送祕書晁監還日本國,王維,積水不可極，安知滄海東。九州何處遠，萬里若乘空。向國唯看日，歸帆但信風。鰲身映天黑，魚眼射波紅。鄉樹扶桑外，主人孤島中。別離方異域，音信若為通。,
春日與裴迪過新昌裡訪呂逸人不遇,王維,桃源一向絕風塵，柳市南頭訪隱淪。到門不敢題凡鳥，看竹何須問主人。城上青山如屋裡，東家流水入西鄰。閉戶著書多歲月，種鬆皆老作龍鱗。,
伊州歌,王維,清風明月苦相思，蕩子從戎十載餘。徵人去日殷勤囑，歸雁來時數附書。,思念詩
漆園,王維,古人非傲吏，自闕經世務。偶寄一微官，婆娑數枝樹。,
孟城坳,王維,新家孟城口，古木餘衰柳。來者復為誰？空悲昔人有。,
贈郭給事,王維,洞門高閣靄餘暉，桃李陰陰柳絮飛。禁裡疏鍾官舍晚，省中啼鳥吏人稀。晨搖玉佩趨金殿，夕奉天書拜瑣闈。強欲從君無那老，將因臥病解朝衣。,
藍田山石門精舍?,王維,〔英華以前八句另為一首。注云。集本二詩共為一首。〕落日山水好。漾舟信歸風。探奇（一作玩寄）不覺遠。因以緣（一作尋）源窮。遙愛雲木秀（一作翠）。初疑（一作言）路不同。安（一作誰）知清流轉。偶與前山通。舍舟理輕策。果然愜所適。老僧四五人。逍遙蔭松柏。朝梵林未（一作方）曙。夜禪山（一作心）更寂。道心及（一作友）牧童。世事問樵客。暝宿長林（一作井）下。焚香臥瑤席。澗芳襲人衣。山月映石壁。再尋畏迷誤。明發更登歷。笑謝桃源人。花紅復來覿。,
晦日遊大理韋卿城南別業四聲依次用各六韻,王維,（冊4　卷125　頁1245d）與世澹無事。自然江海人。側聞塵外遊。解驂（一作弁）［車尼］朱輪。平（一作極）野照暄景。上天垂春雲。張組竟北阜。泛舟過東鄰。故鄉信高會。牢醴及佳辰（一作家臣）。幸同擊壤樂。心荷堯為君。郊居杜陵下。永日同攜手。仁（一作入）裡靄川陽。平原見峰首。園廬鳴春鳩。林薄媚新柳。上卿始登席。故老前為壽。臨當遊（一作送）南陂。約略執杯酒。歸歟絀（一作繼）微官。惆悵心自咎。冬中餘雪在。墟上春流駛。風日暢懷抱。山川多秀（一作好天）氣。［周彡］胡先晨炊（一作豐酌)。庖膾亦云（一作後）至。高情浪海嶽。浮生寄天地。君子外簪纓。埃塵良不啻。所樂衡門中。陶然忘其貴。高館臨澄陂。曠然蕩（一作望理）心目。淡蕩動雲天。玲瓏映墟曲。鵲巢結空林。雉［句隹］響幽谷。應接無閒暇。徘徊以（一作似）躑躅。紆組上春堤。側弁倚喬木。弦望忽已晦。後期洲應綠。,
晦日遊大理韋卿城南別業四聲依次用各六韻,王維,與世澹無事，自然江海人。側聞塵外遊，解驂車尼朱輪。平野照暄景，上天垂春雲。張組竟北阜，泛舟過東鄰。故鄉信高會，牢醴及佳辰。幸同擊壤樂，心荷堯為君。郊居杜陵下，永日同攜手。仁裡靄川陽，平原見峰首。園廬鳴春鳩，林薄媚新柳。上卿始登席，故老前為壽。臨當遊南陂，約略執杯酒。歸歟絀微官，惆悵心自咎。冬中餘雪在，墟上春流駛。風日暢懷抱，山川多秀氣。雕胡先晨炊，庖膾亦云至。高情浪海嶽，浮生寄天地。君子外簪纓，埃塵良不啻。所樂衡門中，陶然忘其貴。高館臨澄陂，曠然蕩心目。淡蕩動雲天，玲瓏映墟曲。鵲巢結空林，雉雊響幽谷。應接無閒暇，徘徊以躑躅。紆組上春堤，側弁倚喬木。弦望忽已晦，後期洲應綠。,
燕子龕禪師,王維,〔一本有詠字〕山中燕子龕。路劇羊腸惡。裂地競盤屈。插天多峭［諤，“山”代“訁”］。瀑泉吼而噴。怪石看欲落。伯禹訪未知。五丁愁不鑿。上人無生緣。生長居紫閣。六時自捶磬。一飲常帶索。種田燒白雲。斫漆響丹壑。行隨拾慄猿。歸對巢松鶴。時許山神請。偶逢洞仙博。救世多慈悲。即心無行作。周商倦積阻。蜀物多淹泊。巖腹乍旁穿。澗脣時外拓。橋因倒樹架。柵值垂藤縛。鳥道悉已平。龍宮為之涸。跳波誰揭厲。絕壁免捫摸。山木日陰陰。結跏歸舊林。一向石門裡。任君春草深。,
燕子龕禪師,王維,山中燕子龕，路劇羊腸惡。裂地競盤屈，插天多峭崿。瀑泉吼而噴，怪石看欲落。伯禹訪未知，五丁愁不鑿。上人無生緣，生長居紫閣。六時自搥磬，一飲常帶索。種田燒白雲，斫漆響丹壑。行隨拾慄猿，歸對巢松鶴。時許山神請，偶逢洞仙博。救世多慈悲，即心無行作。周商倦積阻，蜀物多淹泊。巖腹乍旁穿，澗脣時外拓。橋因倒樹架，柵值垂藤縛。鳥道悉已平，龍宮為之涸。跳波誰揭厲，絕壁免捫摸。山木日陰陰，結跏歸舊林。一向石門裡，任君春草深。,
橫吹曲辭隴頭吟,王維,長安少年遊俠客，夜上戍樓看太白。隴頭明月迥臨關，隴上行人夜吹笛。關西老將不勝愁，駐馬聽之雙淚流。身經大小百餘戰，麾下偏裨萬戶侯。蘇武才為典屬國，節旄落盡海西頭。,
山居即事,王維,寂寞掩柴扉，蒼茫對落暉。鶴巢松樹遍，人訪蓽門稀。綠竹含新粉，紅蓮落故衣。渡頭煙火起，處處採菱歸。,孤獨
偶然作六首,王維,楚國有狂夫。茫然無心想。散發不冠帶。行歌南陌上。孔丘與之言。仁義莫能獎。未嘗肯問天。何事須擊壤。復笑采薇人。胡為乃長往。田舍有老翁。垂白衡門裡。有時農事閒。斗酒呼鄰里。喧聒茅檐下。或坐或復起。短褐不為薄。園葵固足美。動則長子孫。不曾相城市。五帝與三王。古來稱天（一作君）子。干戈將揖讓。畢竟何者是。得意苟為樂。野田安足鄙。且當放（一作忘）懷（一作志）去。行行沒餘齒。日夕見太行。沈吟未能去。問君何以然。世網嬰我故。小妹日成長。兄弟未有娶。家貧祿既薄。儲蓄非有素。幾回欲奮飛。踟躕復相顧。孫登長嘯臺。松竹有遺處。相去詎幾許。故人在中路。愛染日已薄。禪寂日已固。忽乎吾將行。寧俟歲雲暮。陶潛任天真。其性頗耽酒。自從棄官來。家貧不能有。九月九日時。菊花空滿手。中心竊自思。儻有人送否。白衣攜壺觴。果來遺老叟。且喜得斟酌。安問升與鬥。奮衣野田中。今日嗟無負（一作有）。兀傲迷東西。蓑笠不能守。傾倒強行行。酣歌歸五柳。生事不曾問。肯愧家中婦（一作帚）。趙女彈箜篌。復能邯鄲舞。夫婿輕薄兒。鬥雞事齊主。黃金買歌笑。用錢不復數。許史相經過。高門盈四牡。客舍有儒生。昂藏出鄒魯。讀書三十年。腰間（一作下）無尺組。被服聖人教。一生自窮苦。老來懶賦詩。惟有老相隨。宿世（一作當代）謬詞客。前生應畫師。（維善畫破墨山水）。不能捨餘習。偶被世人知。名字本皆是。此心還不知。（《萬首唐人絕句》取中四句為絕句。題曰題輞川圖）。,
送李睢陽,王維,〔一本以前九句自為一首〕將置酒。思悲翁。使君去。出城東。麥漸漸。雉子斑。槐陰陰。到潼關。騎連連。車遲遲（一作連連）。心中悲。宋又遠。周間之。南淮夷。東齊兒。碎碎織練與素絲。遊人賈客信難持。五穀前熟方可為。下車閉［“門”內“合”］君當思。天子當殿儼衣裳。大官尚食陳羽觴。彤庭散綬垂鳴［王當］。黃紙詔書出東廂。輕紈疊綺爛生光。宗室子弟君最賢。分憂當為百辟先。布衣一言相為死。何況聖主恩如天。鸞聲噦噦魯侯旗。明年上計朝京師。須憶今日斗酒別。慎忽富貴忘我為。,
故南陽夫人樊氏輓歌,王維,錦衣餘翟茀，繡轂罷魚軒。淑女詩長在，夫人法尚存。凝笳隨曉旆，行哭向秋原。歸去將何見，誰能返戟門。,
故南陽夫人樊氏輓歌,王維,石［簾，“卯”代“巾”］恩榮重。金吾車騎盛。將朝每贈言。入室還相敬。疊鼓秋城動。懸旌寒日映。不言長不歸。環佩猶將聽。,
燕支行,王維,〔時年二十一〕漢家天（一作大）將才且雄。來時（一作時來）謁帝明光宮。萬乘親推雙闕下。千官出餞五陵東。誓辭甲第金門裡。身作長城玉塞中。衛霍才堪一騎將。朝廷不數貳師功。趙魏燕韓多勁卒。關西俠少何咆勃。報仇只是聞嘗膽。飲酒不曾妨刮骨。畫戟雕戈白日寒。連旗大旆黃塵沒。疊鼓遙翻瀚海波。鳴笳亂動天山月。麒麟錦帶佩吳鉤。颯沓青驪躍紫騮。拔劍已斷天驕臂。歸鞍共飲月支頭。漢兵大呼一當百。虜騎相看哭且愁。教戰雖令赴湯火。終知上將先伐謀。,
故南陽夫人樊氏輓歌,王維,石窌恩榮重，金吾車騎盛。將朝每贈言，入室還相敬。疊鼓秋城動，懸旌寒日映。不言長不歸，環佩猶將聽。,
與胡居士皆病寄此詩兼示學人二首,王維,一興微塵念，橫有朝露身。如是睹陰界，何方置我人。礙有固為主，趣空寧舍賓。洗心詎懸解，悟道正迷津。因愛果生病，從貪始覺貧。色聲非彼妄，浮幻即吾真。四達竟何遣，萬殊安可塵。胡生但高枕，寂寞與誰鄰。戰勝不謀食，理齊甘負薪。予若未始異，詎論疏與親。浮空徒漫漫，泛有定悠悠。無乘及乘者，所謂智人舟。詎舍貧病域，不疲生死流。無煩君喻馬，任以我為牛。植福祠迦葉，求仁笑孔丘。何津不鼓棹，何路不摧輈。念此聞思者，胡為多阻修。空虛花聚散，煩惱樹稀稠。滅相成無記，生心坐有求。降吳復歸蜀，不到莫相尤。,
登河北城樓作,王維,井邑傅巖上，客亭雲霧間。高城眺落日，極浦映蒼山。岸火孤舟宿，漁家夕鳥還。寂寥天地暮，心與廣川閒。,
與胡居士皆病寄此詩兼示學人二首,王維,一興微塵念。橫有朝露身。如是睹（一作都）陰界。何方置我人。礙有固為主。趣空寧舍賓。洗心詎懸解。悟道正迷津。因愛果生病。從貪始覺貧。色聲非彼妄。浮幻即吾真。四達竟何遣。萬殊安可塵。胡生但高枕。寂寞與誰鄰。戰勝不謀食。理齊甘負薪。予若未始異。詎論疏與親。浮空徒漫漫。泛有定悠悠。無乘及乘者。所謂智人舟。詎舍貧病域。不疲生死流。無煩君喻馬。任以我為牛。植福祠迦葉。求仁笑孔丘。何津不鼓棹。何路不摧輈。念此聞思者。胡為多阻修。空虛花聚散。煩惱樹稀稠。滅相（一作想）成無記。生心坐有求。降吳復歸蜀。不到莫相尤。,
雜詩三首,王維,家住孟津河，門對孟津口。常有江南船，寄書家中否。君自故鄉來，應知故鄉事。來日綺窗前，寒梅著花未。已見寒梅發，復聞啼鳥聲。心心視春草，畏向階前生。,描寫梅花，思念詩
寓言二首（次首《律髓》入俠少類，作盧象《,王維,朱紱誰家子，無乃金張孫。驪駒從白馬，出入銅龍門。問爾何功德，多承明主恩。鬥雞平樂館，射雉上林園。曲陌車騎盛，高堂珠翠繁。奈何軒冕貴，不與布衣言。君家御溝上，垂柳夾朱門。列鼎會中貴，鳴珂朝至尊。生死在八議，窮達由一言。須識苦寒士，莫矜狐白溫。,
酌酒與裴迪,王維,酌酒與君君自寬，人情翻覆似波瀾。白首相知猶按劍，朱門先達笑彈冠。草色全經細雨溼，花枝欲動春風寒。世事浮雲何足問，不如高臥且加餐。,
早朝,王維,柳暗百花明，春深五鳳城。城烏睥睨曉，宮井轆轤聲。方朔金門侍，班姬玉輦迎。仍聞遣方士，東海訪蓬瀛。,
早朝,王維,皎潔明星高。蒼茫遠天曙。槐霧暗（一作鬱）不開。城鴉鳴稍去。始聞高閣聲。莫辨更衣處。銀燭已成行。金（一作重）門儼騶馭。,
登樓歌,王維,聊上君兮高樓。飛甍鱗次兮在下。俯十二兮通衢。綠槐參差兮車馬。卻瞻兮龍首。前眺兮宜春。王畿鬱兮千里。山河壯兮鹹秦。舍人下兮青宮。據胡床兮書空。執戟疲於下位。老夫好隱兮牆東。亦幸有張伯英草聖兮龍騰［叫，“蟲”代“口”］躍。擺長雲兮捩迴風。琥珀酒兮［周彡］胡飯。君不御兮日將晚。秋風兮吹衣。夕鳥兮爭返。孤砧發兮東城。林薄暮兮蟬聲遠。時不可兮再得。君何為兮偃蹇。,
飯覆釜山僧,王維,晚知清淨理。日與人群疏。將候遠山僧。先期掃弊廬。果從雲峰裡。顧我蓬蒿居。藉草飯鬆屑。焚香看道書。然燈晝欲盡。鳴磬夜方初。一悟寂為樂。此日（一作生）閒有餘。思歸何必深。身世猶空虛。,
藍田山石門精舍,王維,落日山水好，漾舟信歸風。探奇不覺遠，因以緣源窮。遙愛雲木秀，初疑路不同。安知清流轉，偶與前山通。舍舟理輕策，果然愜所適。老僧四五人，逍遙蔭松柏。朝梵林未曙，夜禪山更寂。道心及牧童，世事問樵客。暝宿長林下，焚香臥瑤席。澗芳襲人衣，山月映石壁。再尋畏迷誤，明發更登歷。笑謝桃源人，花紅復來覿。,
納涼,王維,喬木萬餘株。清流貫其中。前臨大川口。豁達來長風。漣漪涵白沙。素鮪如遊空。偃臥盤石上。翻濤沃微躬。漱流復濯足。前對釣魚翁。貪餌凡幾許。徒思蓮葉東。,
自大散以往，深林密竹，磴道盤曲四五十里至,王維,危徑幾萬轉，數裡將三休。迴環見徒侶，隱映隔林丘。颯颯鬆上雨，潺潺石中流。靜言深溪裡，長嘯高山頭。望見南山陽，白露靄悠悠。青皋麗已淨，綠樹鬱如浮。曾是厭蒙密，曠然銷人憂。,
納涼,王維,喬木萬餘株，清流貫其中。前臨大川口，豁達來長風。漣漪涵白沙，素鮪如遊空。偃臥盤石上，翻濤沃微躬。漱流復濯足，前對釣魚翁。貪餌凡幾許，徒思蓮葉東。,
李陵詠,王維,〔時年十九〕漢家李將軍。三代將門子。結髮有奇策。少年成壯士。長驅塞上兒。深入單于壘。旌旗列相向。簫鼓悲何已。日暮沙漠陲。戰聲煙塵裡。將令驕虜滅。豈獨名王侍。既失大軍援。遂嬰穹廬恥。少小蒙漢恩。何堪坐思此。深衷欲有報。投軀未能死。引領望子卿。非君誰相理。,
洛陽女兒行（　冊4　卷125　頁1258a）,王維,〔時年十六。一作十八〕洛陽女兒對門居。才可容顏十五餘。良人玉勒乘驄馬。侍女金盤［魚會］鯉魚。畫閣朱樓盡相望。紅桃綠柳垂檐向。羅帷送上七香車。寶扇迎歸九華帳。狂夫福貴在青春。意氣驕奢劇季倫。自憐碧玉親教舞。不惜珊瑚持與人。春窗曙滅九微火。九微片片飛花瑣。戲罷曾無理曲時。妝成祗是薰香坐。城中相識盡繁華。日夜經過趙李家。誰憐越女顏如玉。貧賤江頭白浣紗。,
華嶽,王維,西嶽出浮雲。積雪（一作翠）在太清。連天凝（一作疑）黛色。百里遙青冥。白日為之（一作大）寒。森沈華陰城。昔聞乾坤閉（一作開）。造（一作變）化生巨靈。右足踏方止（一作山）。左手推削成。天地忽開拆。大河注東溟。遂為西峙嶽（一作嶽崎）。雄雄鎮秦京。大君包覆載。至德被群生。上帝佇昭告。金天思奉迎。人（一作神）祗望幸久。何獨禪雲亭。,
扶南曲歌詞五首,王維,翠羽流蘇帳，春眠曙不開。羞從面色起，嬌逐語聲來。早向昭陽殿，君王中使催。堂上青絃動，堂前綺席陳。齊歌盧女曲，雙舞洛陽人。傾國徒相看，寧知心所親。香氣傳空滿，妝華影箔通。歌聞天仗外，舞出御樓中。日暮歸何處，花間長樂宮。宮女還金屋，將眠復畏明。入春輕衣好，半夜薄妝成。拂曙朝前殿，玉墀多珮聲。朝日照綺窗，佳人坐臨鏡。散黛恨猶輕，插釵嫌未正。同心勿遽遊，幸待春妝竟。,
扶南曲歌詞五首,王維,〔通典雲：武德初，因隋舊制，奏九部樂，四曰扶南。唐書禮樂志雲：天寶樂曲，皆以邊地名。自河西至者，有扶南樂舞。〕翠羽流蘇帳。春眠曙不開。羞從面色起。嬌逐語聲來。早向昭陽殿。君王中使催。堂上青絃動。堂前綺席陳。齊歌盧女曲。雙舞洛陽人。傾國徒相看。寧知心所親。香氣傳空滿。妝華影箔通。歌聞天仗外。舞出御樓（一作筵）中。日暮歸何處。花間長樂宮。宮女還金屋。將眠復畏明。入春輕衣好。半夜薄妝成。拂曙朝前殿。玉墀（一作除）多佩聲。朝日照綺窗。佳人坐臨鏡。散黛恨猶輕。插釵嫌未正。同心勿遽遊。幸待春妝竟。,
待儲光羲不至,王維,重門朝已啟，起坐聽車聲。要欲聞清佩，方將出戶迎。晚鐘鳴上苑，疏雨過春城。了自不相顧，臨堂空復情。,友情詩
苦熱行,王維,赤日滿天地，火雲成山嶽。草木盡焦卷，川澤皆竭涸。輕紈覺衣重，密樹苦陰薄。莞簟不可近，絺綌再三濯。思出宇宙外，曠然在寥廓。長風萬里來，江海蕩煩濁。卻顧身為患，始知心未覺。忽入甘露門，宛然清涼樂。,
同比部楊員外十五夜遊有懷靜者季,王維,（冊4　卷125　頁1261a）承明少休沐。建禮省文書。夜漏行人息。歸鞍落日餘。懸知三五夕。萬戶千門闢。夜出曙翻歸。傾城滿南陌。陌頭馳騁盡繁華。王孫公子五侯家。由來月明如白日。共道春燈勝百花。聊看侍中千寶騎。強識小婦七香車。香車寶馬共喧闐。個裡多情俠少年。競向長楊柳市北。肯過精舍竹林前。獨有仙郎心寂寞。卻將宴坐為行樂。儻覺（一作覓）忘懷共往來。幸沾同舍甘藜藿。,
奉和聖制天長節賜宰臣歌應制,王維,（冊4　卷125　頁1262a）太陽升兮照萬方。開閶闔兮臨玉堂。儼冕旒兮垂衣裳。金天淨兮麗三光。彤庭曙兮延八荒。德合天兮禮神遍。靈芝生兮慶雲見。唐堯後兮稷契臣。匝宇宙兮華胥人。盡九服兮皆四鄰。乾降瑞兮坤降（一作獻）珍。,
故人張諲工詩善易卜兼能丹青草隸，頃以詩見,王維,不逐城東遊俠兒，隱囊紗帽坐彈棋。蜀中夫子時開卦，洛下書生解詠詩。藥闌花徑衡門裡，時復據梧聊隱几。屏風誤點惑孫郎，團扇草書輕內史。故園高枕度三春，,
同比部楊員外十五夜遊有懷靜者季,王維,承明少休沐，建禮省文書。夜漏行人息，歸鞍落日餘。懸知三五夕，萬戶千門闢。夜出曙翻歸，傾城滿南陌。陌頭馳騁盡繁華，王孫公子五侯家。由來月明如白日，共道春燈勝百花。聊看侍中千寶騎，強識小婦七香車。香車寶馬共喧闐，個裡多情俠少年。競向長楊柳市北，肯過精舍竹林前。獨有仙郎心寂寞，卻將宴坐為行樂。儻覺忘懷共往來，幸沾同舍甘藜藿。,
奉和聖制天長節賜宰臣歌應制,王維,太陽升兮照萬方，開閶闔兮臨玉堂，儼冕旒兮垂衣裳。金天淨兮麗三光，彤庭曙兮延八荒。德合天兮禮神遍，靈芝生兮慶雲見。唐堯後兮稷契臣，匝宇宙兮華胥人。,
送魏郡李太守赴任,王維,與君伯氏（一作兄）別。又欲與君離。君行無幾日。當復隔山陂。蒼茫秦川盡。日落桃林塞。獨樹臨關門。黃河向天外。前經洛陽陌。宛洛故人稀。故人離別盡。淇上轉驂［馬非］。企予悲送遠。惆悵睢陽路。古木官渡平。秋城鄴宮（一作都）故。想君行縣日。其出從如雲。遙思魏公子。復憶李將軍。,
送從弟蕃遊淮南,王維,讀書復騎射。帶劍遊淮陰。淮陰少年輩。千里遠相尋。高義難自隱。明時寧陸沈。島夷九州外。泉館三山深。席帆聊問罪。卉服盡成擒。歸來見天子。拜爵賜黃金。忽思鱸魚［魚會］。復有滄洲心。天寒蒹葭渚。日露雲夢林。江城下楓葉。淮上聞秋砧。送歸青門外。車馬去［侵，“馬”代“亻”］［侵，“馬”代“亻”］。惆悵新豐樹。空餘天際禽。,
丁宇田家有贈,王維,〔英華作田家贈丁禹。注云。集作丁宇。誤也。〕君心尚棲隱。久欲傍歸路。在朝每為言。解印果成趣。晨雞鳴鄰里。群動從所務。農夫行餉田。閨妾（一作婦）起縫素。開軒御衣服。散帙理章句。時吟招隱詩。或制閒居賦。新晴望郊郭。日映（一作［日失］）桑榆暮。陰晝（一作蔭盡）小苑城。微明渭川樹。揆予宅閭井。幽賞何由屢。道存終不忘。跡異難相遇。此時惜離別。再來芳菲度。,
田家,王維,舊谷行將盡，良苗未可希。老年方愛粥，卒歲且無衣。雀乳青苔井，雞鳴白板扉。柴車駕羸牸，草屩牧豪豨。夕雨紅榴拆，新秋綠芋肥。餉田桑下憩，旁舍草中歸。住處名愚谷，何煩問是非。,
同崔傅答賢弟,王維,洛陽才子姑蘇客。桂苑（一作杜宛）殊非故（一作舊）鄉陌。九江楓樹幾回青。一片揚州五湖白。揚州時有下江兵。蘭陵鎮前吹笛聲。夜火人歸富春郭。秋風鶴唳石頭城。周郎陸弟為儔侶。對舞前溪歌白［糹寧］。曲幾書留小史家。草堂棋賭山陰墅。衣冠若話外臺臣。先數夫君席上珍。更聞臺閣求三語。遙想風流第一人。,
青雀歌,王維,〔與盧象、崔興宗、裴迪、弟縉同賦。〕青雀翅羽短。未能遠食玉山禾。猶勝黃雀爭上下。唧唧空倉復若何。,
答張五弟,王維,終南有茅屋。前對終南山。終年無客常閉關。終日無心長自閒。不妨飲酒復垂釣。君但能來相往還。,
送魏郡李太守赴任,王維,與君伯氏別，又欲與君離。君行無幾日，當復隔山陂。蒼茫秦川盡，日落桃林塞。獨樹臨關門，黃河向天外。前經洛陽陌，宛洛故人稀。故人離別盡，淇上轉驂騑。企予悲送遠，惆悵睢陽路。古木官渡平，秋城鄴宮故。想君行縣日，其出從如雲。遙思魏公子，復憶李將軍。,
送從弟蕃遊淮南,王維,讀書復騎謝，帶劍遊淮陰。淮陰少年輩，千里遠相尋。高義難自隱，明時寧陸沉。島夷九州外，泉館三山深。席帆聊問罪，卉服盡成擒。歸來見天子，拜爵賜黃金。忽思鱸魚鱠，復有滄洲心。天寒蒹葭渚，日落雲夢林。江城下楓葉，淮上聞秋砧。送歸青門外，車馬去駸駸。惆悵新豐樹，空餘天際禽。,
留別山中溫古上人兄並示舍弟縉,王維,解薜登天朝。去師偶時（一作將）哲。豈惟山中人。兼負鬆上月。宿昔同遊止。致身雲霞末。開軒臨潁陽。臥視飛鳥沒。好依盤石飯。屢對瀑泉渴。理齊小狎（一作狎小）隱。道勝寧外物。舍弟官崇高。宗兄此（一作比）削髮。荊扉但灑掃。乘閒當過歇（一作拂）。,
奉和聖制登降聖觀與宰臣等同望應制,王維,鳳扆朝碧落，龍圖耀金鏡。維嶽降二臣，戴天臨萬姓。山川八校滿，井邑三農竟。比屋皆可封，誰家不相慶。林疏遠村出，野曠寒山靜。帝城雲裡深，渭水天邊映。佳氣含風景，頌聲溢歌詠。端拱能任賢，彌彰聖君聖。,
奉和聖制送不蒙都護兼鴻臚卿歸安西應制,王維,上卿增命服，都護揚歸旆。雜虜盡朝周，諸胡皆自鄶。鳴笳瀚海曲，按節陽關外。落日下河源，寒山靜秋塞。萬方氛祲息，六合乾坤大。無戰是天心，天心同覆載。,
留別山中溫古上人兄並示舍弟縉,王維,解薜登天朝，去師偶時哲。豈惟山中人，兼負鬆上月。宿昔同遊止，致身雲霞末。開軒臨潁陽，臥視飛鳥沒。好依盤石飯，屢對瀑泉渴。理齊小狎隱，道勝寧外物。舍弟官崇高，宗兄此削髮。荊扉但灑掃，乘閒當過歇。,
和賈舍人早朝大明宮之作,王維,絳幘雞人報曉籌，尚衣方進翠雲裘。九天閶闔開宮殿，萬國衣冠拜冕旒。日色才臨仙掌動，香菸欲傍袞龍浮。朝罷須裁五色詔，佩聲歸到鳳池頭。,
奉和聖制登降聖觀與宰臣等同望應制,王維,鳳扆朝碧落。龍圖耀金鏡。維嶽降二臣。戴天臨萬姓。山川八校滿。井邑三農竟。比屋皆可封。誰家不相慶。林疏遠村出。野曠寒山靜。帝城雲裡深。渭水天邊映。佳氣含風景。頌聲溢歌詠。端拱能任賢。彌彰聖君聖。,
奉和聖制送不蒙都護兼鴻臚卿歸安西應制,王維,上卿增命服。都護揚歸旆。雜虜盡朝周。諸胡皆自鄶。鳴笳瀚海曲。按節陽關外。落日下河源。寒山靜秋塞。萬方氛祲息。六合乾坤大（一作泰）。無戰是天心。天心同覆載。,
早春行,王維,紫梅發初遍。黃鳥歌猶澀。誰家折楊女。弄春如不及。愛水看妝坐。羞人映花立。香畏風吹散。衣愁露沾溼。玉閨青門裡。日落香車入。遊衍益相思。含啼向彩帷。憶君長入夢。歸晚更生疑。不及紅檐燕。雙棲綠草時。,
贈吳官,王維,長安客舍熱如煮，無個茗糜難御暑。空搖白團其諦苦，欲向縹囊還歸旅。江鄉鯖鮓不寄來，秦人湯餅那堪許。不如儂家任挑達，草屩撈蝦富春渚。,
雙黃鵠歌送別,王維,〔時為節度判官。在涼州作。〕天路來兮雙黃鵠。雲上飛兮水上宿。撫翼和鳴整羽族。不得已。忽分飛。家在玉京朝紫微。主人臨水送將歸。悲笳嘹唳垂舞衣。賓欲散兮復相依。幾往返兮極浦。尚裴回兮落暉。岸（一作塞）上火兮相迎。將夜入兮邊城。鞍馬歸兮佳人散。悵離憂兮獨含情。,
過太乙觀賈生房,王維,昔餘棲遁日。之子煙霞鄰。共攜松葉酒。俱簪竹皮巾。攀林遍巖洞。採藥無冬春。謬以道門子。徵為驂御臣。常恐丹液就。先我紫陽賓。夭促萬途盡。哀傷百慮新。跡峻不容俗。才多反累真。泣對雙泉水。還山無主人。,
不遇詠,王維,北闕獻書寢不報，南山種田時不登。百人會中身不預，五侯門前心不能。身投河朔飲君酒，家在茂陵平安否？且共登山復臨水，莫問春風動楊柳。今人作人多自私，我心不說君應知。濟人然後拂衣去，肯作徒爾一男兒！,
戲贈張五弟諲三首（時在常樂東園，走筆成）,王維,吾弟東山時，心尚一何遠。日高猶自臥，鍾動始能飯。領上發未梳，妝頭書不卷。清川興悠悠，空林對偃蹇。青苔石上淨，細草松下軟。窗外鳥聲閒，階前虎心善。徒然永珍多，澹爾太虛緬。一知與物平，自顧為人淺。對君忽自得，浮念不煩遣。張弟五車書，讀書仍隱居。染翰過草聖，賦詩輕子虛。閉門二室下，隱居十年餘。宛是野人野，時從漁父漁。秋風自蕭索，五柳高且疏。望此去人世，渡水向吾廬。歲晏同攜手，只應君與予。設罝守毚兔，垂釣伺遊鱗。此是安口腹，非關慕隱淪。吾生好清淨，蔬食去情塵。今子方豪蕩，思為鼎食人。我家南山下，動息自遺身。入鳥不相亂，見獸皆相親。雲霞成伴侶，虛白侍衣巾。何事須夫子，邀予谷口真。,
宋進馬哀詞,王維,背春涉夏兮，眾木藹以繁陰。連金華與玉堂兮，宮閣鬱其沈沈。百官併入兮，何語笑之啞啞，君獨靜嘿以傷心。草王言兮不得辭，我悲減思兮少時。僕伕命駕兮，出閶闔，歷通逵。陌上人兮如故，識不識兮往來。眼中不見兮吾兒，驂紫騮兮從青驪。低光垂彩兮，怳不知其所之。闢朱戶兮望華軒，意斯子兮候門。忽思瘞兮城南，心瞀亂兮重昏。仰訴天之不仁兮，家唯一身，身止一子，何胤嗣之不繁，就單鮮而又死。將清白兮遺誰，問詩禮兮已矣。哀從中兮不可勝，豈暇料餘年兮復幾。日黯黯兮頹曄，鳥翩翩兮疾飛。邈窮天兮不返，疑有日兮來歸。靜言思兮永絕，復驚叫兮沾衣。客有吊之者曰：觀未始兮有物，同委蛻兮胡悲？且延陵兮未至，況西河兮不知。學無生兮庶可，幸能聽於吾師。第一百二十六卷,
送邢桂州,王維,鐃吹喧京口，風波下洞庭。赭圻將赤岸，擊汰復揚舲。日落江湖白，潮來天地青。明珠歸合浦，應逐使臣星。,送別詩，友情詩
自大散以往深林密竹磴道盤曲四五十里至黃牛,王維,危徑幾萬轉。數裡將三休。迴環見徒侶。隱映隔林丘。颯颯鬆上雨。潺潺石中流。靜言深溪裡。長嘯高山頭。望見南山陽。白露靄悠悠。青皋麗已淨。綠樹鬱如浮。曾是厭蒙密。曠然銷人憂。,
輞川閒居,王維,一從歸白社，不復到青門。時倚檐前樹，遠看原上村。青菰臨水拔，白鳥向山翻。寂寞於陵子，桔槔方灌園。,
曉行巴峽,王維,際曉投巴峽，餘春憶帝京。晴江一女浣，朝日眾雞鳴。水國舟中市，山橋樹杪行。登高萬井出，眺迥二流明。人作殊方語，鶯為故國聲。賴多山水趣，稍解別離情。,
秋夜獨坐懷內弟崔興宗,王維,夜靜群動息。蟪蛄聲悠悠。庭槐北風響。日夕方高秋。思子整羽翰。及時當雲浮。吾生將白首。歲晏思滄州。高足在旦暮。肯為南畝儔。,
宿鄭州,王維,朝與周人辭，暮投鄭人宿。他鄉絕儔侶，孤客親僮僕。宛洛望不見，秋霖晦平陸。田父草際歸，村童雨中牧。主人東皋上，時稼繞茅屋。蟲思機杼鳴，雀喧禾黍熟。明當渡京水，昨晚猶金谷。此去欲何言，邊窮徇微祿。,
嘆白髮,王維,我年一何長，鬢髮日已白。俯仰天地間，能為幾時客。惆悵故山雲，裴回空日夕。何事與時人，東城復南陌。,
嘆白髮,王維,宿昔朱顏成暮齒，須臾白髮變垂髫。一生幾許傷心事，不向空門何處銷。,
秋夜獨坐懷內弟崔興宗,王維,夜靜群動息，蟪蛄聲悠悠。庭槐北風響，日夕方高秋。思子整羽翰，及時當雲浮。吾生將白首，歲晏思滄州。高足在旦暮，肯為南畝儔。,
春園即事,王維,宿雨乘輕屐，春寒著弊袍。開畦分白水，間柳發紅桃。草際成棋局，林端舉桔槔。還持鹿皮幾，日暮隱蓬蒿。,
大同殿柱產玉芝，龍池上有慶雲神光照殿，百,王維,欲笑周文歌宴鎬，遙輕漢武樂橫汾。豈知玉殿生三秀，詎有銅池出五雲。陌上堯樽傾北斗，樓前舜樂動南薰。共歡天意同人意，萬歲千秋奉聖君。,
苑舍人能書梵字兼達梵音，皆曲盡其妙，戲為,王維,名儒待詔滿公車。才子為郎典石渠。蓮花法藏心懸悟，貝葉經文手自書。楚詞共許勝揚馬，梵字何人辨魯魚。故舊相望在三事，願君莫厭承明廬。,
黃雀痴,王維,〔雜言走筆〕黃雀痴。黃雀痴。謂言青［彀，“鳥”代“弓”］是我兒。一一口銜食。養得成毛衣。到大啁啾解遊揚。各自東西南北飛。薄暮空巢上。羈雌獨自歸。鳳凰九雛亦如此。慎莫愁思憔悴損容輝。,
酬諸公見過（時官未出，在輞川莊）,王維,嗟予未喪，哀此孤生。屏居藍田，薄地躬耕。歲晏輸稅，以奉粢盛。晨往東皋，草露未晞。暮看煙火，負擔來歸。我聞有客，足掃荊扉。簞食伊何，疈瓜抓棗。仰廁群賢，皤然一老。愧無莞簟，班荊席藁。泛泛登陂，折彼荷花。靜觀素鮪，俯映白沙。山鳥群飛，日隱輕霞。登車上馬，倏忽雲散。雀噪荒村，雞鳴空館。還復幽獨，重欷累嘆。,
苑舍人能書梵字兼達梵音，皆曲盡其妙，戲為,王維,名儒待詔滿公車。才子為郎典石渠。蓮花法藏心懸悟，貝葉經文手自書。楚詞共許勝揚馬，梵字何人辨魯魚。故舊相望在三事，願君莫厭承明廬。,
丁寓田家有贈,王維,君心尚棲隱，久欲傍歸路。在朝每為言，解印果成趣。晨雞鳴鄰里，群動從所務。農夫行餉田，閨妾起縫素。開軒御衣服，散帙理章句。時吟招隱詩，或制閒居賦。新晴望郊郭，日映桑榆暮。陰晝小苑城，微明渭川樹。揆予宅閭井，幽賞何由屢。道存終不忘，跡異難相遇。此時惜離別，再來芳菲度。,
奉和聖制與太子諸王三月三日龍池春禊應制,王維,故事修春禊，新宮展豫遊。明君移鳳輦，太子出龍樓。賦掩陳王作，杯如洛水流。金人來捧劍，畫鷁去回舟。苑樹浮宮闕，天池照冕旒。宸章在雲表，垂象滿皇州。,
上張令公,王維,珥筆趨丹陛，垂璫上玉除。步檐青瑣闥，方幰晝輪車。市閱千金字，朝聞五色書。致君光帝典，薦士滿公車。伏奏回金駕，橫經重石渠。從茲罷角牴，且復幸儲胥。天統知堯後，王章笑魯初。匈奴遙俯伏，漢相儼簪裾。賈生非不遇，汲黯自堪疏。學易思求我，言詩或起予。當從大夫後，何惜隸人餘。,
濟州過趙叟家宴,王維,雖與人境接，閉門成隱居。道言莊叟事，儒行魯人餘。深巷斜暉靜，閒門高柳疏。荷鋤修藥圃，散帙曝農書。上客搖芳翰，中廚饋野蔬。夫君第高飲，景晏出林閭。,
春過賀遂員外藥園,王維,前年槿籬故，新作藥欄成。香草為君子，名花是長卿。水穿盤石透，藤系古鬆生。畫畏開廚走，來蒙倒屣迎。蔗漿菰米飯，蒟醬露葵羹。頗識灌園意，於陵不自輕。,
投道一師蘭若宿,王維,一公棲太白，高頂出風煙。梵流諸壑遍，花雨一峰偏。跡為無心隱，名因立教傳。鳥來遠語法，客去更安禪。晝涉鬆路盡，暮投蘭若邊。洞房隱深竹，清夜聞遙泉。向是雲霞裡，今成枕蓆前。豈唯暫留宿，服事將窮年。,
韋侍郎山居,王維,幸忝君子顧。遂陪塵外蹤。閒花滿巖谷。瀑水映杉鬆。啼鳥忽臨澗。歸雲時抱峰。良遊盛簪紱。繼跡多夔龍。詎枉青門道。胡（一作故。一作用）聞長樂鍾。清晨去朝謁。車（一作鞍）馬何從容。,
寒食城東即事,王維,清溪一道穿桃李。演漾綠蒲涵白芷。溪上人家凡幾家。落花半落東流水。蹴鞠屢過飛鳥上。鞦韆競出垂楊裡。少年分日作遨遊。不用清明兼上巳。,
紅牡丹,王維,綠豔閒且靜，紅衣淺復深。花心愁欲斷，春色豈知心。,
橫吹曲辭·隴頭吟,王維,長安少年遊俠客，夜上戍樓看太白。隴頭明月迥臨關，隴上行人夜吹笛。關西老將不勝愁，駐馬聽之雙淚流。身經大小百餘戰，麾下偏裨萬戶侯。蘇武才為典屬國，節旄空盡海西頭。,
送綦毋祕書棄官還江東,王維,明時久不達，棄置與君同。天命無怨色，人生有素風。念君拂衣去，四海將安窮。秋天萬里淨，日暮澄江空。清夜何悠悠，扣舷明月中。和光魚鳥際，澹爾蒹葭叢。無庸客昭世，衰鬢日如蓬。頑疏暗人事，僻陋遠天聰。微物縱可採，其誰為至公。餘亦從此去，歸耕為老農。,
送孫秀才（《紀事》作王縉詩）,王維,帝城風日好，況復建平家。玉枕雙文簟，金盤五色瓜。山中無魯酒，松下飯胡麻。莫厭田家苦，歸期遠復賒。,
奉和聖制慶玄元皇帝玉像之作應制,王維,明君夢帝先，寶命上齊天。秦後徒聞樂，周王恥卜年。玉京移大像，金籙會群仙。承露調天供，臨空敞御筵。鬥回迎壽酒，山近起爐煙。願奉無為化，齋心學自然。,
奉和聖制上巳於望春亭觀禊飲應制,王維,長樂青門外，宜春小苑東。樓開萬井上，輦過百花中。畫鷁移仙妓，金貂列上公。清歌邀落日，妙舞向春風。渭水明秦甸，黃山入漢宮。君王來祓禊，灞滻亦朝宗。,
清如玉壺冰（京兆府試，時年十九）,王維,玉壺何用好，偏許素冰居。未共銷丹日，還同照綺疏。抱明中不隱，含淨外疑虛。氣似庭霜積，光言砌月餘。曉凌飛鵲鏡，宵映聚螢書。若向夫君比，清心尚不如。,
賦得秋日懸清光,王維,寥廓涼天靜，晶明白日秋。圓光含永珍，碎影入閒流。迥與青冥合，遙同江甸浮。晝陰殊眾木，斜影下危樓。宋玉登高怨，張衡望遠愁。餘輝如可託，雲路豈悠悠。,
羽林騎閨人,王維,秋月臨高城。城中管絃思。離人堂上愁。稚子階前戲。出門復映戶。望望青絲騎。行人過欲盡。狂夫終不至。左右寂無言。相看共垂淚。,
相和歌辭·班婕妤三首,王維,玉窗螢影度，金殿人聲絕。秋夜守羅幃，孤燈耿不滅。宮殿生秋草，君王恩幸疏。那堪聞鳳吹，門外度金輿。怪來妝閣閉，朝下不相迎。總向春園裡，花間語笑聲。,
與盧員外象過崔處士興宗林亭,王維,綠樹重陰蓋四鄰，青苔日厚自無塵。科頭箕踞長松下，白眼看他世上人。,
從岐王過楊氏別業應教,王維,楊子談經所，淮王載酒過。興闌啼鳥換，坐久落花多。徑轉回銀燭，林開散玉珂。嚴城時未啟，前路擁笙歌。,
送丘為落第歸江東,王維,憐君不得意，況復柳條春。為客黃金盡，還家白髮新。五湖三畝宅，萬里一歸人。知爾不能薦，羞稱獻納臣。,
故太子太師徐公輓歌四首,王維,功德冠群英，彌綸有大名。軒皇用風后，傅說是星精。就第優遺老，來朝詔不名。留侯常辟穀，何苦不長生。謀猷為相國，翊戴奉宸輿。劍履升前殿，貂蟬託後車。齊侯疏土宇，漢室賴圖書。僻處留田宅，仍才十頃餘。舊裡趨庭日，新年置酒辰。聞詩鸞渚客，獻賦鳳樓人。北首辭明主，東堂哭大臣。猶思御朱輅，不惜汙車茵。久踐中臺座，終登上將壇。誰言斷車騎，空憶盛衣冠。風日咸陽慘，笳簫渭水寒。無人當便闕，應罷太師官。,
奉和聖制暮春送朝集使歸郡應制,王維,萬國仰宗周，衣冠拜冕旒。玉乘迎大客，金節送諸侯。祖席傾三省，褰帷向九州。楊花飛上路，槐色蔭通溝。來預鈞天樂，歸分漢主憂。宸章類河漢，垂象滿中州。,
奉和聖制重陽節宰臣及群官上壽應制,王維,四海方無事，三秋大有年。百生無此日，萬壽願齊天。芍藥和金鼎，茱萸插玳筵。玉堂開右個，天樂動宮懸。御柳疏秋景，城鴉拂曙煙。無窮菊花節，長奉柏樑篇。,
奉和聖制十五夜然燈繼以酺宴應制,王維,上路笙歌滿，春城漏刻長。遊人多晝日，明月讓燈光。魚鑰通翔鳳，龍輿出建章。九衢陳廣樂，百福透名香。仙伎來金殿，都人繞玉堂。定應偷妙舞，從此學新妝。奉引迎三事，司儀列萬方。願將天地壽，同以獻君王。,
送韋大夫東京留守,王維,人外遺世慮。空端結遐心。曾是巢許淺。始知堯舜深。蒼生詎有物。黃屋如喬林。上德撫神運。沖和穆宸襟。雲雷康屯難。江海遂（一作逐）飛沈。天工寄人英。龍袞瞻君臨。名器苟不假。保釐固其任。素質貫方領。清景照華簪。慷慨念王室。從容獻官箴。雲旗蔽三川。畫角發龍吟。晨揚天漢聲。夕卷大河陰。窮人（一作久）業已寧。逆虜遺之擒。然後解金組。拂衣東山岑。給事黃門省。秋光正沈沈。壯心與身退。老病隨年侵。君子從相訪。重玄其可尋。,
和宋中丞夏日遊福賢觀天長寺寺即陳左相宅所,王維,已相殷王國，空餘尚父谿。釣磯開月殿，築道出雲梯。積水浮香象，深山鳴白雞。虛空陳伎樂，衣服制虹霓。墨點三千界，丹飛六一泥。桃源勿遽返，再訪恐君迷。,
贈東嶽焦鍊師,王維,先生千歲餘，五嶽遍曾居。遙識齊侯鼎，新過王母廬。不能師孔墨，何事問長沮。玉管時來鳳，銅盤即釣魚。竦身空里語，明目夜中書。自有還丹術，時論太素初。頻蒙露版詔，時降軟輪車。山靜泉逾響，鬆高枝轉疏。支頤問樵客，世上覆何如。,
送禰郎中,王維,東郊春草色，驅馬去悠悠。況復鄉山外，猿啼湘水流。島夷傳露版，江館候鳴騶。卉服為諸吏，珠官拜本州。孤鶯吟遠墅，野杏發山郵。早晚方歸奏，南中才忌秋。,
送熊九赴任安陽,王維,魏國應劉後，寂寥文雅空。漳河如舊日，之子繼清風。阡陌銅臺下，閭閻金虎中。送車盈灞上，輕騎出關東。相去千餘裡，西園明月同。,
山中示弟,王維,山林吾喪我，冠帶爾成人。莫學嵇康懶，且安原憲貧。山陰多北戶，泉水在東鄰。緣合妄相有，性空無所親。安知廣成子，不是老夫身。,
河南嚴尹弟見宿弊廬訪別人賦十韻,王維,上客能論道，吾生學養蒙。貧交世情外，才子古人中。冠上方簪豸，車邊已畫熊。拂衣迎五馬，垂手憑雙童。花醥和鬆屑，茶香透竹叢。薄霜澄夜月，殘雪帶春風。古壁蒼苔黑，寒山遠燒紅。眼看東候別，心事北川同。為學輕先輩，何能訪老翁。欲知今日後，不樂為車公。,
遊化感寺,王維,翡翠香菸合，琉璃寶地平。龍宮連棟宇，虎穴傍檐楹。谷靜唯鬆響，山深無鳥聲。瓊峰當戶拆，金澗透林明。郢路雲端迥，秦川雨外晴。雁王銜果獻，鹿女踏花行。抖擻辭貧裡，歸依宿化城。繞籬生野蕨，空館發山櫻。香飯青菰米，嘉蔬綠筍莖。誓陪清梵末，端坐學無生。,
故人張諲工詩善易卜兼能丹青草隸頃以詩見贈,王維,不逐城東遊俠兒。隱囊紗帽坐彈棋。蜀中夫子時開卦。洛下書（一作諸）生解詠詩。藥闌花徑衡門裡。時復據梧聊隱几。屏風誤點惑孫郎。團扇草書輕內史。故園高枕度三春。永日垂帷絕四鄰。自想（一作惜）蔡邕今已老。更將書籍與何人。,
冬日遊覽,王維,步出城東門，試騁千里目。青山橫蒼林，赤日團平陸。渭北走邯鄲，關東出函谷。秦地萬方會，來朝九州牧。雞鳴咸陽中，冠蓋相追逐。丞相過列侯，群公餞光祿。相如方老病，獨歸茂陵宿。,
瓜園詩,王維,餘適欲鋤瓜，倚鋤聽叩門。鳴騶導驄馬，常從夾朱軒。窮巷正傳呼，故人儻相存。攜手追涼風，放心望乾坤。藹藹帝王州，宮觀一何繁。林端出綺道，殿頂搖華幡。素懷在青山，若值白雲屯。迴風城西雨，返景原上村。前酌盈尊酒，往往聞清言。黃鸝囀深木，朱槿照中園。猶羨松下客，石上聞清猿。,
同崔員外秋宵寓直,王維,建禮高秋夜，承明候曉過。九門寒漏徹，萬井曙鍾多。月迥藏珠鬥，雲消出絳河。更慚衰朽質，南陌共鳴珂。,
奉和楊駙馬六郎秋夜即事,王維,高樓月似霜，秋夜鬱金堂。對坐彈盧女，同看舞鳳凰。少兒多送酒，小玉更焚香。結束平陽騎，明朝入建章。,
過崔駙馬山池,王維,畫樓吹笛妓，金碗酒家胡。錦石稱貞女，青松學大夫。脫貂貰桂醑，射雁與山廚。聞道高陽會，愚公谷正愚。,
韋給事山居,王維,幽尋得此地，詎有一人曾。大壑隨階轉，群山入戶登。庖廚出深竹，印綬隔垂藤。即事辭軒冕，誰雲病未能。,
春日上方即事,王維,好讀高僧傳，時看辟穀方。鳩形將刻仗，龜殼用支床。柳色青山映，梨花夕鳥藏。北窗桃李下，閒坐但焚香。,
贈從弟司庫員外絿,王維,少年識事淺。強學幹名利。徒聞躍馬年。苦無出人智。即事豈徒言。累官非不試。既寡遂性歡。恐招負時累。清冬見遠山。積雪凝蒼翠。浩然出東林。發我遺世意。惠連素清賞。夙語塵外事。欲緩攜手期。流年一何駛。,
故西河郡杜太守輓歌三首,王維,天上去西征，雲中護北平。生擒白馬將，連破黑雕城。忽見芻靈苦，徒聞竹使榮。空留左氏傳，誰繼卜商名。返葬金符守，同歸石窌妻。卷衣悲畫翟，持翣待鳴雞。容衛都人慘，山川駟馬嘶。猶聞隴上客，相對哭徵西。塗芻去國門，祕器出東園。太守留金印，夫人罷錦軒。旌旗轉衰木，簫鼓上寒原。墳樹應西靡，長思魏闕恩。,
和陳監四郎秋雨中思從弟據,王維,嫋嫋秋風動，悽悽煙雨繁。聲連鳷鵲觀，色暗鳳凰原。細柳疏高閣，輕槐落洞門。九衢行欲斷，萬井寂無喧。忽有愁霖唱，更陳多露言。平原思令弟，康樂謝賢昆。逸興方三接，衰顏強七奔。相如今老病，歸守茂陵園。,
觀別者,王維,青青楊柳陌。陌上別離人。愛子游燕趙。高堂有老親。不行無可養。行去百憂新。切切委兄弟。依依向四鄰。都門帳飲畢。從此謝親賓。揮涕逐前侶。含悽動徵輪。車徒望不見。時見起行塵。吾（一作餘）亦辭家久（一作者)。看之淚滿巾。,
過李楫宅,王維,閒門秋草色。終日無車馬。客來深巷中。犬吠寒林下。散發時未簪。道書行尚把。與我同心人。樂道安貧者。一罷宜城酌。還歸洛陽社。,
奉和聖制從蓬萊向興慶閣道中留春雨中春望之,王維,渭水自縈秦塞曲，黃山舊繞漢宮斜。鑾輿迥出千門柳，閣道回看上苑花。雲裡帝城雙鳳闕，雨中春樹萬人家。為乘陽氣行時令，不是宸遊玩物華。,
贈裴迪,王維,不相見。不相見來久。日日泉水頭。常憶同攜手。攜手本同心。復嘆忽分襟。相憶今如此。相思深不深。,
新秦郡松樹歌,王維,青青山上鬆。數裡不見今更逢。不見君。心相憶。此心向君君應識。為君顏色高且閒。亭亭迥出浮雲間。,
魚山神女祠歌,王維,〔一作漁山神女智瓊祠二首〕〔張茂先神女賦序曰。魏濟北從事弦超。嘉平中。夜夢神女來。自稱天上玉女。姓成公。字智瓊。東郡人。早失父母。天地哀其孤苦。令得下嫁。後三四日一來。即乘輜［車並］。衣羅綺。智瓊能隱其形。不能藏其聲。且芬香達於室宇。頗為人知。一旦。神女別去。留贈裙衫［衤兩］襠。述徵記曰。魏嘉平中。有神女成公智瓊。降弦超。同室疑其有奸。智瓊乃絕。後五年。超使將之洛西。至濟北漁山下陷上。①遙望曲道頭。有車馬似智瓊。果是。至洛。克復舊好。唐王勃雜曲曰。智瓊神女。來訪文君。按十道志雲。漁山一名吾山。漢武帝過漁山。作［誇瓜］子歌雲。吾山平兮鉅野溢。是也。〕①箋註本“陷”作“陌”，是。,
相和歌辭·祠漁山神女歌·迎神,王維,坎坎擊鼓，漁山之下。吹洞簫，望極浦。女巫進，紛屢舞。陳瑤席，湛清酤。風悽悽，又夜雨。不知神之來兮不來，使我心兮苦復苦。,
謁璿上人,王維,少年不足言，識道年已長。事往安可悔，餘生幸能養。誓從斷臂血，不復嬰世網。浮名寄纓珮，空性無羈鞅。夙承大導師，焚香此瞻仰。頹然居一室，覆載紛永珍。高柳早鶯啼，長廊春雨響。床下阮家屐，窗前筇竹杖。方將見身雲，陋彼示天壤。一心在法要，願以無生獎。,
濟上四賢詠·崔錄事,王維,解印歸田裡，賢哉此丈夫。少年曾任俠，晚節更為儒。遁跡東山下，因家滄海隅。已聞能狎鳥，餘欲共乘桴。,
從岐王夜宴衛家山池應教,王維,座客香貂滿，宮娃綺幔張。澗花輕粉色，山月少燈光。積翠紗窗暗，飛泉繡戶涼。還將歌舞出，歸路莫愁長。,
寄荊州張丞相,王維,所思竟何在，悵望深荊門。舉世無相識，終身思舊恩。方將與農圃，藝植老丘園。目盡南飛雁，何由寄一言。,
和尹諫議史館山池,王維,雲館接天居，霓裳侍玉除。春池百子外，芳樹萬年餘。洞有仙人籙，山藏太史書。君恩深漢帝，且莫上空虛。,
奉和聖制從蓬萊向興慶閣道中留春雨中春望之,王維,渭水自縈秦塞曲，黃山舊繞漢宮斜。鑾輿迥出千門柳，閣道回看上苑花。雲裡帝城雙鳳闕，雨中春樹萬人家。為乘陽氣行時令，不是宸遊玩物華。,唐詩三百首
登辨覺寺,王維,竹徑從初地，蓮峰出化城。窗中三楚盡，林上九江平。軟草承趺坐，長鬆響梵聲。空居法雲外，觀世得無生。,
歸輞川作,王維,谷口疏鍾動，漁樵稍欲稀。悠然遠山暮，獨向白雲歸。菱蔓弱難定，楊花輕易飛。東皋春草色，惆悵掩柴扉。,
淇上田園即事,王維,屏居淇水上，東野曠無山。日隱桑柘外，河明閭井間。牧童望村去，獵犬隨人還。靜者亦何事，荊扉乘晝關。,
獻始興公,王維,〔時拜右拾遺〕寧棲野樹林。寧飲澗水（一作中）流。不用坐【粱】（樑）肉。崎嶇見王侯。鄙哉匹夫節。布褐將白頭。任智誠則短。守任固其優。側聞大君子。安問黨與讎。所不賣公器。動為蒼生謀。賤子跪自陳。可為帳下不。感激有公議。曲私非所求。,
千塔主人,王維,逆旅逢佳節，征帆未可前。窗臨汴河水，門渡楚人船。雞犬散墟落，桑榆蔭遠田。所居人不見，枕蓆生雲煙。,
雜曲歌辭·少年行四首,王維,新豐美酒鬥十千，咸陽遊俠多少年。相逢意氣為君飲，繫馬高樓垂柳邊。漢家君臣歡宴終，高議雲臺論戰功。天子臨軒賜侯印，將軍佩出明光宮。出身仕漢羽林郎，初隨驃騎戰漁陽。孰知不向邊庭苦，縱死猶聞俠骨香。一身能擘兩雕弧，虜騎千群只似無。偏坐金鞍調白羽，紛紛射殺五單于。,勵志詩，戰爭詩
過乘如禪師蕭居士嵩丘蘭若,王維,無著天親弟與兄，嵩丘蘭若一峰晴。食隨鳴磬巢烏下，行踏空林落葉聲。迸水定侵香案溼，雨花應共石床平。深洞長鬆何所有，儼然天竺古先生。,
田園樂七首（一作輞川六言，第六首一作皇甫,王維,厭見千門萬戶，經過北里南鄰。官府鳴珂有底，崆峒散發何人。再見封侯萬戶，立談賜璧一雙。詎勝耦耕南畝，何如高臥東窗。採菱渡頭風急，策杖林西日斜。杏樹壇邊漁父，桃花源里人家。萋萋春草秋綠，落落長鬆夏寒。牛羊自歸村巷，童稚不識衣冠。山下孤煙遠村，天邊獨樹高原。一瓢顏回陋巷，五柳先生對門。桃紅復含宿雨，柳綠更帶朝煙。花落家童未掃，鶯啼山客猶眠。酌酒會臨泉水，抱琴好倚長鬆。南園露葵朝折，東谷黃粱夜舂。,田園詩
酬虞部蘇員外過藍田別業不見留之作,王維,貧居依谷口，喬木帶荒村。石路枉回駕，山家誰候門。漁舟膠凍浦，獵火燒寒原。唯有白雲外，疏鍾聞夜猿。,
酬嚴少尹徐舍人見過不遇,王維,公門暇日少，窮巷故人稀。偶值乘籃輿，非關避白衣。不知炊黍谷，誰解掃荊扉。君但傾茶碗，無妨騎馬歸。,
奉和聖制從蓬萊向興慶閣道中……,王維,渭水自縈秦塞曲，黃山舊繞漢宮斜。鑾輿迥出千門柳，閣道回看上苑花。雲裡帝城雙鳳闕，雨中春樹萬人家。為乘陽氣行時令，不是宸遊重物華。,
慕容承攜素饌見過,王維,紗帽烏皮幾，閒居懶賦詩。門看五柳識，年算六身知。靈壽君王賜，雕胡弟子炊。空勞酒食饌，持底解人頤。,
鄭果州相過,王維,麗日照殘春，初晴草木新。床前磨鏡客，樹下灌園人。五馬驚窮巷，雙童逐老身。中廚辦粗飯，當恕阮家貧。,
涼州郊外遊望（時為節度判官，在涼州作）,王維,野老才三戶，邊村少四鄰。婆娑依里社，簫鼓賽田神。灑酒澆芻狗，焚香拜木人。女巫紛屢舞，羅襪自生塵。,
泛前陂,王維,秋空自明迥，況復遠人間。暢以沙際鶴，兼之雲外山。澄波澹將夕，清月皓方閒。此夜任孤棹，夷猶殊未還。,
贈房盧氏琯,王維,達人無不可。忘己愛蒼生。豈復少十（一作千）室。絃歌在兩楹。浮人日已歸。但坐事農耕。桑榆鬱相望。邑里多雞鳴。秋山一何淨。蒼翠臨寒城。視事兼偃臥。對書不簪纓。蕭條人吏疏。鳥雀下空庭。鄙夫心所尚。晚節異平生。將從海嶽居。守靜解天刑。或可累安邑。茅茨君試營。,
聽宮鶯,王維,春樹繞宮牆，宮鶯囀曙光。忽驚啼暫斷，移處弄還長。隱葉棲承露，攀花出未央。遊人未應返，為此始思鄉。,
酬慕容十一,王維,行行西陌返，駐幰問車公。挾轂雙官騎，應門五尺僮。老年如塞北，強起離牆東。為報壺丘子，來人道姓蒙。,
過始皇墓（時年十五，一作二十一）,王維,古墓成蒼嶺，幽宮象紫臺。星辰七曜隔，河漢九泉開。有海人寧渡，無春雁不回。更聞鬆韻切，疑是大夫哀。作品賞析葉矯然：同題始皇陵詩，王維“星辰七曜隔，河漢九泉開”，許渾“一種青山秋草裡，路人惟拜孝文陵”，元好問“無端一片雲亭石，殺盡蒼生有底功”，侈語、冷語、謾罵語，各有其妙。（《龍性堂詩話》）,
榆林郡歌,王維,山頭松柏林。山下泉聲傷客心。千里萬里春草色。黃河東流流不息。黃龍戍上游俠兒。愁逢漢使不相識。,
臨高臺送黎拾遺,王維,相送臨高臺，川原杳何極。日暮飛鳥還，行人去不息。,
崔九弟欲往南山馬上口號與別,王維,城隅一分手，幾日還相見。山中有桂花，莫待花如霰。,唐詩三百首
送神,王維,紛進舞（一作拜）兮堂前。目眷眷兮瓊筵。來不言（一作語）兮意不傳。作暮雨兮愁空山。悲急管兮（一本無兮字）思繁弦。神（一作靈）之駕兮儼欲旋。倏雲收兮雨歇。山青青兮水潺［氵爰］。,
闕題二首,王維,荊谿白石出，天寒紅葉稀。山路元無雨，空翠溼人衣。相看不忍發，慘淡暮潮平。語罷更攜手，月明洲渚生。,
少年行四首,王維,新豐美酒鬥十千，咸陽遊俠多少年。相逢意氣為君飲，繫馬高樓垂柳邊。出身仕漢羽林郎，初隨驃騎戰漁陽。孰知不向邊庭苦，縱死猶聞俠骨香。一身能擘兩雕弧，虜騎千重只似無。偏坐金鞍調白羽，紛紛射殺五單于。漢家君臣歡宴終，高議雲臺論戰功。天子臨軒賜侯印，將軍佩出明光宮。,
相和歌辭·祠漁山神女歌·送神,王維,紛進舞兮堂前，目眷眷兮瓊筵。來不言兮意不傳，作暮雨兮愁空山。悲急管兮思繁弦，神之駕兮儼欲旋。倏雲收兮雨歇，山青青兮水潺湲。,
奉和聖制御春明樓臨右相園亭賦樂賢詩應制,王維,複道通長樂，青門臨上路。遙聞鳳吹喧，闇識龍輿度。褰旒明四目，伏檻紆三顧。小苑接侯家，飛甍映宮樹。商山原上碧，滻水林端素。銀漢下天章，瓊筵承湛露。將非富人寵，信以平戎故。從來簡帝心，詎得迴天步。,
齊州送祖三（一作河上送趙仙舟，又作淇上別趙仙舟),王維,相逢方一笑，相送還成泣。祖帳已傷離，荒城復愁入。天寒遠山淨，日暮長河急。解纜君已遙，望君猶佇立。,
酬賀四贈葛巾之作,王維,野巾傳惠好，茲貺重兼金。嘉此幽棲物，能齊隱吏心。早朝方暫掛，晚沐復來簪。坐覺囂塵遠，思君共入林。,
送丘為往唐州,王維,宛洛有風塵，君行多苦辛。四愁連漢水，百口寄隨人。槐色陰清晝，楊花惹暮春。朝端肯相送，天子繡衣臣。,
送友人南歸,王維,萬里春應盡，三江雁亦稀。連天漢水廣，孤客郢城歸。鄖國稻苗秀，楚人菰米肥。懸知倚門望，遙識老萊衣。,
送孫二,王維,郊外誰相送，夫君道術親。書生鄒魯客，才子洛陽人。祖席依寒草，行車起暮塵。山川何寂寞，長望淚沾巾。,
喜祖三至留宿,王維,門前洛陽客，下馬拂征衣。不枉故人駕，平生多掩扉。行人返深巷，積雪帶餘暉。早歲同袍者，高車何處歸。,
晚春嚴少尹與諸公見過,王維,鬆菊荒三徑，圖書共五車。烹葵邀上客，看竹到貧家。鵲乳先春草，鶯啼過落花。自憐黃髮暮，一倍惜年華。,
奉和聖制御春明樓臨右相園亭賦樂賢詩應制,王維,複道通長樂。青門臨上路。遙聞鳳吹喧。暗識龍輿度。褰旒明四日。伏檻紆三顧。小苑接侯家。飛甍映宮樹。商山原上碧。滻水林端素。銀汗下天章。瓊筵承湛露。將非富人寵。信以平戎故。從來簡帝心。詎得迴天步。,
晚春歸思,王維,新妝可憐色，落日卷羅帷。爐氣清珍簟，牆陰上玉墀。春蟲飛網戶，暮雀隱花枝。向晚多愁思，閒窗桃李時。,
木蘭柴,王維,秋山斂餘照，飛鳥逐前侶。彩翠時分明，夕嵐無處所。,
戲贈張五弟諲三首,王維,吾弟東山時。心尚一何遠。日高猶自臥。鍾動始能飯。領上發未梳。床頭書不卷。清川興悠悠。空林對偃蹇。青苔石上淨。細草松下軟。窗外鳥聲閒。階前虎心善。徒然永珍多。澹爾太虛緬。一知與物平。自顧為人淺。對君忽自得。浮念不煩遣。張弟五車書。讀書仍隱居。染翰過草聖。賦詩輕子虛。閉門二室下。隱居十年餘。宛是野人野（一作也）。時從漁父漁（一作魚）。秋風自（一作日）蕭索。五柳高且疏。望此去人世。渡水向吾廬。歲晏同攜手。只應君與予。設［四↑且↓］守［繁體“才”去“糹”］兔。垂釣伺遊鱗。此是安口腹。非關慕隱淪。吾生好清淨（一作靜）。蔬食去情塵。今子方豪蕩。思為鼎食人。我家南山下。動息自遺身。入鳥不相亂。見獸皆相親。雲霞成伴侶。虛白侍衣巾。何事須夫子。邀予谷口真。,
留別丘為,王維,歸鞍白雲外，繚繞出前山。今日又明日，自知心不閒。親勞簪組送，欲趁鶯花還。一步一回首，遲遲向近關。,
贈裴十迪,王維,風景日夕佳。與君賦新詩。澹然望遠空。如意方支頤。春風動百草。蘭蕙生我籬。曖曖日暖閨。田家來致詞。欣欣春還皋。淡淡水生陂。桃李雖未開。荑萼滿芳（一作其）枝。請君理還策。敢告將農時。,
送張五歸山,王維,送君盡惆悵。復送何人歸。幾日同攜手。一朝先拂衣。東山有茅屋。幸為掃荊扉。當亦謝官去。豈令心事違。,
敕借岐王九成宮避暑應教,王維,帝子遠辭丹鳳闕，天書遙借翠微宮。隔窗雲霧生衣上，卷幔山泉入鏡中。林下水聲喧語笑，巖間樹色隱房櫳。仙家未必能勝此，何事吹笙向碧空。,
和太常韋主簿五郎溫湯寓目之作,王維,漢主離宮接露臺，秦川一半夕陽開。青山盡是朱旗繞，碧澗翻從玉殿來。新豐樹裡行人度，小苑城邊獵騎回。聞道甘泉能獻賦，懸知獨有子云才。,
輞川別業,王維,不到東山向一年，歸來才及種春田。雨中草色綠堪染，水上桃花紅欲然。優婁比丘經論學，傴僂丈人鄉里賢。披衣倒屣且相見，相歡語笑衡門前。,
送崔五太守,王維,長安廄吏來到門，朱文露網動行軒。黃花縣西九折阪，玉樹宮南五丈原。褒斜谷中不容幰，唯有白雲當露冕。子午山裡杜鵑啼，嘉陵水頭行客飯。劍門忽斷蜀川開，萬井雙流滿眼來。霧中遠樹刀州出，天際澄江巴字回。使君年紀三十餘，少年白皙專城居。欲持畫省郎官筆，回與臨邛父老書。,
雪中憶李楫,王維,積雪滿阡陌。故人不可期。長安千門復萬戶。何處躞蹀黃金羈。,
別輞川別業,王維,依遲動車馬，惆悵出松蘿。忍別青山去，其如綠水何。,
句,王維,人家在仙掌，雲氣欲生衣。第一百二十九卷,
菩提寺私成口號,王維,萬戶傷心生野煙，百僚何日更朝天。秋槐葉落空宮裡，凝碧池頭奏管絃。,
酬比部楊員外暮宿琴臺朝躋書閣率爾見贈之作,王維,舊簡拂塵看，鳴琴候月彈。桃源迷漢姓，松樹有秦官。空谷歸人少，青山背日寒。羨君棲隱處，遙望白雲端。,
送岐州源長史歸（同在崔常侍幕中，時常侍已,王維,握手一相送，心悲安可論。秋風正蕭索，客散孟嘗門。故驛通槐裡，長亭下槿原。徵西舊旌節，從此向河源。,
過福禪師蘭若,王維,巖壑轉微徑，雲林隱法堂。羽人飛奏樂，天女跪焚香。竹外峰偏曙，藤陰水更涼。欲知禪坐久，行路長春芳。,
贈祖三詠,王維,〔濟州官舍作〕［蟲蕭］［蟲肖］掛虛牖。蟋蟀鳴前除。歲晏涼風至。君子復何如。高館闃無人。離居不可道。閒門寂已閉。落日照秋草。雖有近音信。千里阻河關。中復客汝潁。去年歸舊山。結交二十載。不得一日展。貧病子既深。契闊餘不淺。仲秋雖未歸。暮秋以為期。良會詎幾日。終日（一作自）長相思。,
留別錢起,王維,卑棲卻得性，每與白雲歸。徇祿仍懷橘，看山免采薇。暮禽先去馬，新月待開扉。霄漢時回首，知音青瑣闈。,
林園即事寄舍弟紞,王維,寓目一蕭散。銷憂冀俄頃。青草肅澄陂（一作波）。白雲移翠嶺。後沔（一作浦）通河渭。前山包鄢郢。鬆含風裡聲。花對池中影。地多齊後［疒貴］（一作瘧）。人帶荊州癭。徒思赤筆書。詎有丹砂井。心悲常欲絕。發亂不能整。青簟日何長。閒門晝方靜。頹思茅檐下。彌傷好風景。,
資聖寺送甘二,王維,浮生信如寄。薄宦夫何有。來往本無歸。別離方此（一作正）受。柳色藹春餘。槐陰清夏首。不覺御溝上。銜悲執杯酒。,
別綦毋潛,王維,端笏明光宮（一作殿）。歷稔朝雲陛。詔刊延閣書。高議平津邸。適意偶輕人（一作輕微祿）。虛心（一作遇人）削繁禮。盛得江左風。彌工建安體。高張多絕弦。截河有青濟。嚴冬爽群木。伊洛方清泚。渭水冰下流。潼關雪中啟。（一作閉。非。）荷蓧幾時還。塵纓待君洗。,
過盧四員外宅看飯僧共題七韻,王維,三賢異七賢，青眼慕青蓮。乞飯從香積，裁衣學水田。上人飛錫杖，檀越施金錢。趺坐檐前日，焚香竹下煙。寒空法雲地，秋色淨居天。身逐因緣法，心過次第禪。不須愁日暮，自有一燈然。,
沈十四拾遺新竹生讀經處同諸公之作,王維,閒居日清靜，修竹自檀欒。嫩節留餘籜，新業出舊闌。細枝風響亂，疏影月光寒。樂府裁龍笛，漁家伐釣竿。何如道門裡，青翠拂仙壇。,
寓言二首,王維,〔次首律髓入俠少類。題曰雜詩。作盧象詩。〕朱紱誰家子。無乃金張孫。驪駒從白馬。出入銅龍門。問爾何功德。多承明主恩。鬥雞平樂館。射雉上林園。曲陌車騎盛。高堂珠翠繁。奈何軒冕貴。不與布衣言。君家御溝上。垂柳夾朱門。列鼎會中貴。鳴珂朝至尊。生死在八議。窮達由一言。須識苦寒士。莫矜狐白溫。,
送楊少府貶郴州,王維,明到衡山與洞庭，若為秋月聽猿聲。愁看北渚三湘遠，惡說南風五兩輕。青草瘴時過夏口，白頭浪裡出湓城。長沙不久留才子，賈誼何須吊屈平。,
山中寄諸弟妹,王維,山中多法侶，禪誦自為群。城郭遙相望，唯應見白雲。,
贈徐中書望終南山歌,王維,晚下兮紫微。悵塵事兮多違。駐馬兮雙樹。望青山兮不歸。,
送友人歸山歌二首,王維,〔離騷題作山中人〕山寂寂兮無人。又蒼蒼兮多木。群龍兮滿朝。君何為兮空谷。文寡和兮思深。道難知兮行獨。悅石上兮流泉。與鬆間兮草屋。入雲中兮養雞。上山頭兮抱犢。神與棗兮如瓜。虎賣杏兮收谷。愧不才兮妨賢。嫌既老兮貪祿。誓解印兮相從。何詹尹兮何（一作可）卜。山中人兮欲歸。雲冥冥兮雨霏霏。水驚波兮翠菅靡。白鷺忽兮翻飛。君不可兮褰衣。山萬重兮一雲。混天地兮不分。樹［日奄］曖兮氛氳。猿不見兮空聞。忽山西兮夕陽。見東（一作桔）皋兮遠村。平蕪綠兮千里。眇惆悵兮思君。,
迎神,王維,〔一本二首題下並有曲字〕坎坎擊鼓。魚山之下。吹洞簫。望極浦。女巫進。紛屢舞。陳瑤席。湛清酤。風悽悽兮（一作又）夜雨。不知（一本無此二字）神之來兮不來。使我心兮苦復苦。（一作我心苦）。,
寄河上段十六,王維,與君相見即相親，聞道君家在孟津。為見行舟試借問，客中時有洛陽人。,
戲嘲史寰,王維,清風細雨溼梅花，驟馬先過碧玉家。正值楚王宮裡至，門前初下七香車。,
同盧拾遺過韋給事東山別業二十韻，給事首春,王維,託身侍雲陛，昧旦趨華軒。遂陪鵷鴻侶，霄漢同飛翻。君子垂惠顧，期我于田園。側聞景龍際，親降南面尊。萬乘駐山外，順風祈一言。高陽多夔龍，荊山積璵璠。盛德啟前烈，大賢鍾後昆。侍郎文昌宮，給事東掖垣。謁帝俱來下，冠蓋盈丘樊。閨風首邦族，庭訓延鄉村。采地包山河，樹井竟川原。巖端回綺檻，谷口開朱門。階下群峰首，雲中瀑水源。鳴玉滿春山，列筵先朝暾。會舞何颯沓，擊鐘彌朝昏。是時陽和節，清晝猶未暄。藹藹樹色深，嚶嚶鳥聲繁。顧己負宿諾，延頸慚芳蓀。蹇步守窮巷，高駕難攀援。素是獨往客，脫冠情彌敦。,
送張判官赴河西,王維,單車曾出塞，報國敢邀勳。見逐張徵虜，今思霍冠軍。沙平連白雲，蓬捲入黃雲。慷慨倚長劍，高歌一送君。,
送劉司直赴安西,王維,絕域陽關道，胡沙與塞塵。三春時有雁，萬里少行人。苜蓿隨天馬，葡萄逐漢臣。當令外國懼，不敢覓和親。,
送趙都督赴代州得青字,王維,天官動將星，漢上柳條青。萬里鳴刁斗，三軍出井陘。忘身辭鳳闕，報國取龍庭。豈學書生輩，窗間老一經。,
座上走筆贈薛璩慕容損,王維,希世無高節。絕跡有卑棲。君徒視人文。吾固和天倪。緬然萬物始。及與群物（一作牧）齊。分地依後稷。用天信（一作奉）重黎。春風何豫人。令我思東溪。草色有佳意。花枝稍含荑。更待風景好。與君藉萋萋。,
文杏館,王維,文杏裁為樑，香茅結為宇。不知棟裡雲，去作人間雨。,
贈李頎,王維,聞君餌丹砂。甚有好顏色。不知從今去。幾時生羽翼。王母翳華芝。望爾崑崙側。文螭從赤豹。萬里方一息。悲哉世上人。甘此羶腥食。,
欹湖,王維,吹簫凌極浦，日暮送夫君。湖上一回首，山青卷白雲。,
恭懿太子輓歌五首,王維,何悟藏環早，才知拜璧年。翀天王子去，對日聖君憐。樹轉宮猶出，笳悲馬不前。雖蒙絕馳道，京兆別開阡。蘭殿新恩切，椒宮夕臨幽。白雲隨鳳管，明月在龍樓。人向青山哭，天臨渭水愁。雞鳴常問膳，今恨玉京留。騎吹凌霜發，旌旗夾路陳。凱容金節護，冊命玉符新。傅母悲香褓，君家擁畫輪。射熊今夢帝，秤象問何人。蒼舒留帝寵，子晉有仙才。五歲過人智，三天使鶴催。心悲陽祿館，目斷望思臺。若道長安近，何為更不來。西望昆池闊，東瞻下杜平。山朝豫章館，樹轉鳳凰城。五校連旗色，千門疊鼓聲。金環如有驗，還向畫堂生。,
送張舍人佐江州同薛璩十韻,王維,〔走筆成〕束帶趨承明。守官唯謁者。清晨聽銀蚪。薄暮辭金馬。受辭未嘗易。當是（一作御）方知寡。清範何風流。高文有風雅。忽佐江上州。當自潯陽下。逆旅到三湘。長途應百舍。香爐遠峰出。石鏡澄湖瀉。董奉杏成林。陶潛菊盈把。范蠡長好之。廬山我心也。送君思遠道。欲以數行灑。,
青龍寺曇璧上人兄院集,王維,高處敞招提，虛空詎有倪。坐看南陌騎，下聽秦城雞。眇眇孤煙起，芊芊遠樹齊。青山萬井外，落日五陵西。眼界今無染，心空安可迷。,
冬夜書懷,王維,冬宵寒且永。夜漏宮中發。草白靄繁霜。木衰澄清月。麗服映頹顏。朱燈照華髮。漢家方尚少。顧影慚朝謁。,
休假還舊業便使,王維,謝病始告歸，依依入桑梓。家人皆佇立，相候衡門裡。時輩皆長年，成人舊童子。上堂嘉慶畢，顧與姻親齒。論舊忽餘悲，目存且相喜。田園轉蕪沒，但有寒泉水。衰柳日蕭條，秋光清邑里。入門乍如客，休騎非便止。中飲顧王程，離憂從此始。,
哭殷遙,王維,人生能幾何。畢竟歸無形。念君等為死。萬事傷人情。慈母未及葬。一女才十齡。泱漭（一作訣別）寒郊外。蕭條聞哭聲。浮雲為蒼茫。飛鳥不能鳴。行人何寂寞。白日（一作日色）自悽清。憶昔君在時。問我學無生。勸君苦不早。令君無所成。故人各有贈。又不及生平（一作平生）。負爾非一途。慟哭返柴荊。,
早秋山中作,王維,無才不敢累明時，思向東谿守故籬。豈厭尚平婚嫁早，卻嫌陶令去官遲。草間蛩響臨秋急，山裡蟬聲薄暮悲。寂寞柴門人不到，空林獨與白雲期。,
涼州賽神（時為節度判官，在涼州作）,王維,涼州城外少行人，百尺峰頭望虜塵。健兒擊鼓吹羌笛，共賽城東越騎神。,
雙黃鵠歌送別（時為節度判官，在涼州作）,王維,天路來兮雙黃鵠，雲上飛兮水上宿，撫翼和鳴整羽族。不得已，忽分飛，家在玉京朝紫微，主人臨水送將歸。悲笳嘹唳垂舞衣，賓欲散兮復相依。幾往返兮極浦，尚裴回兮落暉。岸上火兮相迎，將夜入兮邊城。鞍馬歸兮佳人散，悵離憂兮獨含情。,
送崔九興宗遊蜀,王維,送君從此去，轉覺故人稀。徒御猶回首，田園方掩扉。出門當旅食，中路授寒衣。江漢風流地，遊人何歲歸。,
送宇文三赴河西充行軍司馬,王維,橫吹雜繁笳，邊風捲塞沙。還聞田司馬，更逐李輕車。蒲類成秦地，莎車屬漢家。當令犬戎國，朝聘學昆邪。,
遊李山人所居因題屋壁,王維,世上皆如夢，狂來止自歌。問年松樹老，有地竹林多。藥倩韓康賣，門容尚子過。翻嫌枕蓆上，無那白雲何。,
達奚侍郎夫人寇氏輓詞二首,王維,束帶將朝日，鳴環映牖辰。能令諫明主，相勸識賢人。遺掛空留壁，迴文日覆塵。金蠶將畫柳，何處更知春。女史悲彤管，夫人罷錦軒。卜塋佔二室，行哭度千門。秋日光能淡，寒川波自翻。一朝成萬古，松柏暗平原。,
送陸員外,王維,郎署有伊人。居然故人風。天子顧河北。詔書除（一作隸）徵東。拜手辭上官。緩步出南宮。九河平原外。七國薊門中。陰風悲枯桑。古塞多飛蓬。萬里不見虜。蕭條胡地空。無為費中國。更欲邀奇功。遲遲前相送。握手嗟異同。行當封侯歸。肯訪商山翁。,
送宇文太守赴宣城,王維,寥落雲外山。迢遞舟中賞。鐃吹髮西江。秋空多清響。地迥古城蕪。月明寒潮廣。時賽敬亭神。復解罟師網。何處寄想思。南風（一作搖）五兩。,
三月三日曲江侍宴應制,王維,萬乘親齋祭，千官喜豫遊。奉迎從上苑，祓禊向中流。草樹連容衛，山河對冕旒。畫旗搖浦漵，春服滿汀洲。仙籞龍媒下，神皋鳳蹕留。從今億萬歲，天寶紀春秋。,
三月三日勤政樓侍宴應制,王維,彩仗連宵合，瓊樓拂曙通。年光三月裡，宮殿百花中。不數秦王日，誰將洛水同。酒筵嫌落絮，舞袖怯春風。天保無為德，人歡不戰功。仍臨九衢宴，更達四門聰。,
奉和聖制幸玉真公主山莊因題石壁十韻之作應,王維,碧落風煙外，瑤臺道路賒。如何連帝苑，別自有仙家。此地回鸞駕，綠溪轉翠華。洞中開日月，窗裡發雲霞。庭養沖天鶴，溪流上漢查。種田生白玉，泥灶化丹砂。谷靜泉逾響，山深日易斜。御羹和石髓，香飯進胡麻。大道今無外，長生詎有涯。還瞻九霄上，來往五雲車。,
既蒙宥罪旋復拜官，伏感聖恩竊書鄙意，兼奉,王維,忽蒙漢詔還冠冕，始覺殷王解網羅。日比皇明猶自暗，天齊聖壽未雲多。花迎喜氣皆知笑，鳥識歡心亦解歌。聞道百城新佩印，還來雙闕共鳴珂。,
輞川集·北垞,王維,北垞湖水北，雜樹映朱闌。逶迤南川水，明滅青林端。,
皇甫岳雲溪雜題五首·蓮花塢,王維,日日採蓮去，洲長多暮歸。弄篙莫濺水，畏溼紅蓮衣。,
答裴迪輞口遇雨憶終南山之作,王維,淼淼寒流廣，蒼蒼秋雨晦。君問終南山，心知白雲外。,
贈韋穆十八,王維,與君青眼客，共有白雲心。不向東山去，日令春草深。,
菩提寺禁口號又示裴迪,王維,安得舍羅網，拂衣辭世喧。悠然策藜杖，歸向桃花源。,
贈裴旻將軍,王維,腰間寶劍七星文，臂上雕弓百戰勳。見說雲中擒黠虜，始知天上有將軍。,
送王尊師歸蜀中拜掃,王維,大羅天上神仙客，濯錦江頭花柳春。不為碧雞稱使者，唯令白鶴報鄉人。,
送韋評事,王維,欲逐將軍取右賢，沙場走馬向居延。遙知漢使蕭關外，愁見孤城落日邊。,
靈雲池送從弟,王維,金盃緩酌清歌轉，畫舸輕移豔舞回。自嘆鶺鴒臨水別，不同鴻雁向池來。,
戲題輞川別業,王維,柳條拂地不須折，松樹披雲從更長。藤花欲暗藏猱子，柏葉初齊養麝香。,
奉和聖制賜史供奉曲江宴應制,王維,侍從有鄒枚，瓊筵就水開。言陪柏樑宴，新下建章來。對酒山河滿，移舟草樹回。天文同麗日，駐景惜行杯。,
送錢少府還藍田,王維,草色日向好，桃源人去稀。手持平子賦，目送老萊衣。每候山櫻發，時同海燕歸。今年寒食酒，應是返柴扉。,
贈劉藍田,王維,〔一作盧象詩〕籬間（一作中）犬迎吠。出屋候荊（一作柴）扉。歲晏輸井稅。山村人夜歸。晚田始家食。餘布成我衣。詎肯無公事。煩君問是非。,
春夜竹亭贈錢少府歸藍田,王維,夜靜群動息。時聞隔林犬。卻憶山中時。人家澗西遠。羨君明發去。採蕨輕軒冕。,
胡居士臥病遺米因贈人,王維,了觀四大因。根性何所有。妄計苟不生。是身孰休咎。色聲何謂客。陰界復誰守。徒言蓮花目。豈惡楊枝肘。既飽香積飯。不醉聲聞酒。有無斷常見。生滅幻夢受。即病即實相。趨空定狂走。無有一法真。無有一法垢。居士素通達。隨宜善抖擻。床上無氈臥。鎘中有粥否。齋時不乞食。定應空漱口。聊持數鬥米。且救浮生取。,
和使君五郎西樓望遠思歸,王維,高樓望所思。目極情未畢。枕上見千里。窗中窺萬室。悠悠長路人。曖曖遠郊日。惆悵極浦外。迢遞孤煙出。能賦屬上才。思歸同下秩。故鄉不可見。雲水（一作外）空如一。,
送縉雲苗太守,王維,手疏謝明主。腰章為長吏。方從會稽邸（一作郊）。更發汝南騎。按節下松陽。清江響鐃吹。露冕見三吳。方知百城貴。,
別弟縉後登青龍寺望藍田山,王維,陌上新離別。蒼茫四郊晦。登高不見君。故山復雲外。遠樹蔽行人。長天隱秋塞。心悲宦遊子。何處飛征蓋。,
早入滎陽界,王維,泛舟入滎澤，茲邑乃雄藩。河曲閭閻隘，川中煙火繁。因人見風俗，入境聞方言。秋野田疇盛，朝光市井喧。漁商波上客，雞犬岸旁村。前路白雲外，孤帆安可論。,
渡河到清河作,王維,泛舟大河裡。積水窮天涯。天波忽開拆。郡邑千萬家。行復見城市。宛然有桑麻。回瞻舊鄉國。淼漫連雲霞。,
輞川集·柳浪,王維,分行接綺樹，倒影入清漪。不學御溝上，春風傷別離。,
輞川集·椒園,王維,桂尊迎帝子，杜若贈佳人。椒漿奠瑤席，欲下雲中君。,
皇甫岳雲溪雜題五首·上平田,王維,朝耕上平田，暮耕上平田。借問問津者，寧知沮溺賢。,
皇甫岳雲溪雜題五首·萍池,王維,春池深且廣，會待輕舟回。靡靡綠萍合，垂楊掃復開。,
聞裴秀才迪吟詩因戲贈,王維,猿吟一何苦，愁朝復悲夕。莫作巫峽聲，腸斷秋江客。,
崔興宗寫真詠,王維,畫君年少時，如今君已老。今時新識人，知君舊時好。,
戲題盤石,王維,可憐盤石臨泉水，復有垂楊拂酒杯。若道春風不解意，何因吹送落花來。,
疑夢,王維,莫驚寵辱空憂喜，莫計恩讎浪苦辛。黃帝孔丘何處問，安知不是夢中身。,
濟上四賢詠·成文學,王維,寶劍千金裝，登君白玉堂。身為平原客，家有邯鄲娼。使氣公卿坐，論心遊俠場。中年不得意，謝病客遊樑。,
送李判官赴東江,王維,聞道皇華使，方隨皁蓋臣。封章通左語，冠冕化文身。樹色分揚子，潮聲滿富春。遙知辨璧吏，恩到泣珠人。,勵志詩
送張五諲歸宣城,王維,五湖千萬裡，況復五湖西。漁浦南陵郭，人家春谷谿。欲歸江淼淼，未到草萋萋。憶想蘭陵鎮，可宜猿更啼。,
送賀遂員外外甥,王維,南國有歸舟，荊門溯上流。蒼茫葭菼外，雲水與昭丘。檣帶城烏去，江連暮雨愁。猿聲不可聽，莫待楚山秋。,
送楊長史赴果州,王維,褒斜不容幰，之子去何之。鳥道一千里，猿聲十二時。官橋祭酒客，山木女郎祠。別後同明月，君應聽子規。,
黎拾遺昕裴秀才迪見過秋夜對雨之作,王維,促織鳴已急，輕衣行向重。寒燈坐高館，秋雨聞疏鍾。白法調狂象，玄言問老龍。何人顧蓬徑，空愧求羊蹤。,
至滑州隔河望黎陽憶丁三寓,王維,隔河見桑柘，藹藹黎陽川。望望行漸遠，孤峰沒雲煙。故人不可見，河水復悠然。賴有政聲遠，時聞行路傳。,
齊州送祖三?,王維,〔一作河上送趙仙舟，又作淇上別趙仙舟〕相逢方一笑。相送還成泣。祖帳已（一作悵忽）傷離。荒城復愁入。天寒遠山淨。日暮長河急。解纜君已遙。望君猶（一作空）佇立。,
贈焦道士,王維,海上游三島，淮南預八公。坐知千里外，跳向一壺中。縮地朝珠闕，行天使玉童。飲人聊割酒，送客乍分風。天老能行氣，吾師不養空。謝君徒雀躍，無可問鴻濛。,
送方尊師歸嵩山,王維,仙官欲往九龍潭，旄節朱幡倚石龕。山壓天中半天上，洞穿江底出江南。瀑布杉鬆常帶雨，夕陽蒼翠忽成嵐。借問迎來雙白鶴，已曾衡嶽送蘇耽。,
問寇校書雙溪,王維,君家少室西。為復少室東。別來幾日今春風。新買雙溪定何似。餘生欲寄白雲中。,
寄崇梵僧,王維,崇梵僧。崇梵僧。秋歸覆釜春不還。落花啼鳥紛紛亂。澗戶山窗寂寂閒。峽裡誰知有人事。郡中遙望空雲山。,
山茱萸,王維,朱實山下開，清香寒更發。幸與叢桂花，窗前向秋月。,
哭孟浩然,王維,故人不可見，江水日東流。借問襄陽老，江山空蔡州。,
送嚴秀才還蜀,王維,寧親為令子，似舅即賢甥。別路經花縣，還鄉入錦城。山臨青塞斷，江向白雲平。獻賦何時至，明君憶長卿。,
送張道士歸山,王維,先生何處去，王屋訪茅君。別婦留丹訣，驅雞入白雲。人間若剩住，天上覆離群。當作遼城鶴，仙歌使爾聞。,
送方城韋明府,王維,遙思葭菼際，寥落楚人行。高鳥長淮水，平蕪故郢城。使車聽雉乳，縣鼓應雞鳴。若見州從事，無嫌手板迎。,
奉寄韋太守陟,王維,荒城自蕭索。萬里山河空。天高秋日迥。嘹唳聞歸鴻。寒塘映衰草。高館落疏桐。臨此歲方［晏］（宴）。顧景詠悲翁。故人不可見。寂寞平陵東。,
奉送六舅歸陸渾,王維,伯舅吏淮泗。卓魯方喟然。悠哉自不競。退耕東皋田。條桑臘月下。種杏春風前。酌醴賦歸去。共知陶令賢。,
長生草,王維,老根那復佔春晴，能住虛根自發生。,
送李太守赴上洛,王維,商山包楚鄧，積翠藹沉沉。驛路飛泉灑，關門落照深。野花開古戍，行客響空林。板屋春多雨，山城晝欲陰。丹泉通虢略，白羽抵荊岑。若見西山爽，應知黃綺心。,
過沈居士山居哭之,王維,楊朱來此哭，桑扈返於真。獨自成千古，依然舊四鄰。閒檐喧鳥鵲，故榻滿埃塵。曙月孤鶯囀，空山五柳春。野花愁對客，泉水咽迎人。善卷明時隱，黔婁在日貧。逝川嗟爾命，丘井嘆吾身。前後徒言隔，相悲詎幾晨。,
送康太守,王維,城下滄江水。江邊黃鶴樓。朱闌將粉堞。江水映悠悠。鐃吹髮夏口。使君居上頭。郭門隱楓岸。侯吏趨蘆洲。何異臨川郡。還勞（一作來）康樂侯。,
送權二,王維,高人不可有（一作友）。清論復河深。一見如舊識。一言知道心。明時當薄宦。解薜去中林。芳草空隱處。白雲餘古岑。韓侯久攜手。河嶽共幽尋。悵別千餘里。臨堂鳴素琴。,
輞川集·華子岡,王維,飛鳥去不窮，連山復秋色。上下華子岡，惆悵情何極。,
輞川集·斤竹嶺,王維,檀欒映空曲，青翠漾漣漪。暗入商山路，樵人不可知。,
輞川集·南垞,王維,輕舟南垞去，北垞淼難即。隔浦望人家，遙遙不相識。,
輞川集·白石灘,王維,清淺白石灘，綠蒲向堪把。家住水東西，浣紗明月下。,
皇甫岳雲溪雜題五首·鸕鶿堰,王維,乍向紅蓮沒，復出清蒲颺。獨立何褵褷，銜魚古查上。,
送封太守,王維,忽解羊頭削，聊馳熊首轓。揚舲發夏口，按節向吳門。帆映丹陽郭，楓攢赤岸村。百城多候吏，露冕一何尊。,
送崔興宗,王維,已恨親皆遠，誰憐友復稀。君王未西顧，遊宦盡東歸。塞迥山河淨，天長雲樹微。方同菊花節，相待洛陽扉。,
送平澹然判官,王維,不識陽關路，新從定遠侯。黃雲斷春色，畫角起邊愁。瀚海經年到，交河出塞流。須令外國使，知飲月氏頭。,
送崔三往密州覲省,王維,南陌去悠悠，東郊不少留。同懷扇枕戀，獨念倚門愁。路繞天山雪，家臨海樹秋。魯連功未報，且莫蹈滄洲。,
輞川集·茱萸沜,王維,結實紅且綠，復如花更開。山中儻留客，置此芙蓉杯。,
輞川集·宮槐陌,王維,仄徑蔭宮槐，幽陰多綠苔。應門但迎掃，畏有山僧來。,
輞川集·臨湖亭,王維,輕舸迎上客，悠悠湖上來。當軒對尊酒，四面芙蓉開。,
同崔興宗送衡嶽瑗公南歸,王維,言從石菌閣，新下穆陵關。獨向池陽去，白雲留故山。綻衣秋日裡，洗鉢古鬆間。一施傳心法，唯將戒定還。,
輞川集·木蘭柴,王維,秋山斂餘照，飛鳥逐前侶。彩翠時分明，夕嵐無處所。,
送綦毋祕（一作校）書棄官還江東,王維,明時久不達。棄置與君同。天命無怨色。人生有素風。念君拂衣去。四海將安窮。秋天萬里淨。日暮澄（一作九）江空。清夜何悠悠。扣舷明月中。和光魚鳥際。澹爾蒹葭叢。無庸客昭世。衰鬢日（一作白）如蓬。頑疏暗人事。僻陋遠天聰。微物縱可採。其誰為至公。餘亦從此去。歸耕為老農。,
送高適（一作道非）弟耽歸臨淮作,王維,（冊4　卷125　頁1243c）〔坐上作〕少年客淮泗。落魂居下邳。遨遊向燕趙。結客過臨淄。山東諸侯國。迎送紛交馳。自爾厭遊俠。閉戶方垂帷。深明戴家禮。頗學毛公詩。備知經濟道。高臥陶唐詩。聖主詔天下。賢人不得遺。公吏奉［糹薰］組。安車去茅茨。君王蒼龍闕。九門十二逵。群公朝謁罷。冠劍下丹墀。野鶴終踉蹌。威鳳徒參差。或問理人術。但致還山詞。天書降北闕。賜帛歸東［淄，“艹”頭代“氵”］。都門謝親故。行路日逶遲（一作迤）。孤帆萬里外。淼漫將何之。江天海陵郡。雲日淮南（一作陰）祠。杳冥滄洲上。蕩漭無人知。緯蕭或買藥。出處安能期。,
春日直門下省早朝（時為右補闕）,王維,騎省直明光，雞鳴謁建章。遙聞侍中珮，闇識令君香。玉漏隨銅史，天書拜夕郎。旌旗映閶闔，歌吹滿昭陽。官舍梅初紫，宮門柳欲黃。願將遲日意，同與聖恩長。,
和僕射晉公扈從溫湯（時為右補闕）,王維,天子幸新豐，旌旗渭水東。寒山天仗外，溫谷幔城中。奠玉群仙座，焚香太乙宮。出遊逢牧馬，罷獵見非熊。上宰無為化，明時太古同。靈芝三秀紫，陳粟萬箱紅。王禮尊儒教，天兵小戰功。謀猶歸哲匠，詞賦屬文宗。司諫方無闕，陳詩且未工。長吟吉甫頌，朝夕仰清風。,
同廬拾遺過韋（一作章。非）給事東山別業二,王維,首春休沐維已陪遊及乎是行亦預聞命會無車馬不果斯諾（　冊4　卷125　頁1246c）託身侍雲陛。昧旦（一作早）趨華軒。遂陪［宛鳥］鴻侶。霄漢同飛翻。君子垂惠顧。期我于田園。側聞景龍際。親降南面尊。萬乘駐山外。順風祈一言。高陽多夔龍。荊山積［王與］［王番］。盛德啟前烈。大賢鍾後昆。侍郎文昌宮。給事東掖垣。謁帝俱來下。冠蓋盈丘樊。閨風首邦族。庭訓延鄉村。采地包山河。樹井竟川原。巖端回綺檻。谷口開朱門。階下群峰首。雲中瀑水源。鳴玉滿春山。列筵先朝暾。會舞何颯沓。擊鐘彌朝昏。是時陽和節。清晝猶未暄。藹藹樹色深。嚶嚶鳥聲繁。顧己負宿諾。延頸慚芳蓀。蹇步守窮巷。高駕難攀援。素是獨往客。脫冠情彌敦。,
李（一作石）處士山居,王維,君子盈天階，小人甘自免。方隨鍊金客，林上家絕巘。背嶺花未開，入雲樹深淺。清晝猶自眠，山鳥時一囀。,
遊悟真寺（一作王縉詩）,王維,聞道黃金地，仍開白玉田。擲山移巨石，咒嶺出飛泉。猛虎同三徑，愁猿學四禪。買香然綠桂，乞火踏紅蓮。草色搖霞上，鬆聲泛月邊。山河窮百二，世界接三千。梵宇聊憑視，王城遂渺然。灞陵才出樹，渭水欲連天。遠縣分諸郭，孤村起白煙。望雲思聖主，披霧隱群賢。薄宦慚屍素，終身擬尚玄。誰知草菴客，曾和柏樑篇。,
謁璿上人（並序）,王維,〔上人外人內天。不定不亂。舍法而淵泊。無心而云動。色空無礙。不物物也。默語無際。不言言也。故吾徒得神交焉。玄關大啟。德海群泳。時雨既降。春物具美。序於詩者。人百其言。〕少年不足言。識道年已長。事往安可悔。餘生幸能養。誓從斷臂（一作葷）血。不復嬰世網。浮名寄纓佩。空性無羈鞅。夙承（一作從）大導師。焚香此瞻仰。頹然居一室。覆載紛永珍。高柳早鶯啼。長廊春雨響。床下阮家屐。窗前筇竹杖。方將見身雲。陋彼示天壤。一心再法要。願以無生獎。,
瓜園詩（並序）?,王維,〔維瓜園高齋。俯視南山形勝。二三時輩。同賦是詩。兼命詞英數公。同用園字為韻。韻任多少。時太子司議郎薛璩發此題。遂同諸公雲。〕餘適欲鋤瓜。倚鋤聽叩門。鳴騶導驄馬。常從夾朱軒。窮巷正傳呼。故人儻相存。攜手追涼風。放心望乾坤。藹藹帝王州。宮觀一何繁。林端出綺道。殿頂搖華幡。素懷在青山。若值白雲屯。迴風城西雨。返景原上村。前酌盈尊酒。往往聞清言。黃鸝囀深木。朱槿照中原。猶羨松下客。石上聞清猿。,
東溪玩月（一作王昌齡詩）,王維,月從斷山口，遙吐柴門端。萬木分空霽，流陰中夜攢。光連虛象白，氣與風露寒。谷靜秋泉響，巖深青靄殘。清燈入幽夢，破影抱空巒。恍惚琴窗裡，鬆谿曉思難。,
哭褚司馬,王維,妄識皆心累，浮生定死媒。誰言老龍吉，未免伯牛災。故有求仙藥，仍餘遁俗杯。山川秋樹苦，窗戶夜泉哀。尚憶青騾去，寧知白馬來。漢臣修史記，莫蔽褚生才。,
哭祖六自虛（時年十八）,王維,否極嘗聞泰，嗟君獨不然。憫凶才稚齒，羸疾主中年。餘力文章秀，生知禮樂全。翰留天帳覽，詞入帝宮傳。國訝終軍少，人知賈誼賢。公卿盡虛左，朋識共推先。不恨依窮轍，終期濟巨川。才雄望羔雁，壽促背貂蟬。福善聞前錄，殲良昧上玄。何辜鎩鸞翮，底事碎事與。又作尿蜀斤龍泉，鵩起長沙賦。麟終曲阜編，域中君道廣。海內我情偏，乍失疑猶見。沉思悟絕緣，生前不忍別。死後向誰宣。為此情難盡，彌令憶更纏。本家清渭曲，歸葬舊塋邊。永去長安道，徒聞京兆阡。旌車出郊甸，鄉國隱雲天。定作無期別，寧同舊日旋。候門家屬苦，行路國人憐。送客哀難進，征途泥復前。贈言為輓曲，奠席是離筵。念昔同攜手，風期不暫捐。南山俱隱逸，東洛類神仙。未省音容間，那堪生死遷。花時金谷飲，月夜竹林眠。滿地傳都賦，傾朝看藥船。群公鹹屬目，微物敢齊肩。謬合同人旨，而將玉樹連。不期先掛劍，長恐後施鞭。為善吾無矣，知音子絕焉。琴聲縱不沒，終亦繼悲弦。第一百二十八卷,
濟上四賢詠（三首。濟州官舍作）,王維,崔錄事（冊4　卷125　頁1252a）解印歸田裡。賢哉此丈夫。少年曾任俠。晚節更為儒。遁跡（一作世）東山下。因家滄海隅。已聞能狎鳥。餘欲共乘桴。成文學　（冊4　卷125　頁1252b）寶劍千金裝。登君白玉堂。身為平原客。家有邯鄲娼。使氣公卿坐。論心（一作交）遊俠場。中年不得意（一作志）。謝病客遊樑。鄭霍二山人（一作寄霍鄭二山人）（冊4　卷125　頁1252c）翩翩繁（一作京）華子。多出（一作事）金張門。幸有先人業。早（一作思）蒙（一作逢）明主恩。童（一作同）年且未（一作末）學。肉食騖華軒。豈乏（一作知）中林士。無人薦至尊。鄭公（一作生）老泉石。霍子安丘樊。買藥不二價。著書盈（一作仍）萬言。息陰無惡木。飲水必清源。吾（一作餘）賤不及議。斯人竟誰論。,
敕賜百官櫻桃（時為文部郎）,王維,芙蓉闕下會千官，紫禁朱櫻出上闌。才是寢園春薦後，非關御苑鳥銜殘。歸鞍競帶青絲籠，中使頻傾赤玉盤。飽食不須愁內熱，大官還有蔗漿寒。,
重酬苑郎中（時為庫部員外）,王維,何幸含香奉至尊，多慚未報主人恩。草木盡能酬雨露，榮枯安敢問乾坤。仙郎有意憐同舍，丞相無私斷掃門。揚子解嘲徒自遣，馮唐已老復何論。,
聽百舌鳥,王維,上蘭門外草萋萋，未央宮中花裡棲。亦有相隨過御苑，不知若個向金堤。入春解作千般語，拂曙能先百鳥啼。萬戶千門應覺曉，建章何必聽鳴雞。,
輞川集·金屑泉,王維,日飲金屑泉，少當千餘歲。翠鳳翊文螭，羽節朝玉帝。,
題友人云母障子（時年十五）,王維,君家雲母障，時向野庭開。自有山泉入，非因採畫來。,
左掖梨花（一作海棠。與丘為、皇甫冉同作）,王維,閒灑階邊草，輕隨箔外風。黃鶯弄不足，銜入未央宮。,
齊州送祖二（一作送別）,王維,送君南浦淚如絲，君向東州使我悲。為報故人憔悴盡，如今不似洛陽時。,
送沈子歸江東（一作送沈子福之江東）,王維,楊柳渡頭行客稀，罟師蕩槳向臨圻。唯有相思似春色，江南江北送君歸。,送別詩，思念詩
寒食汜上作（一作途中口號）,王維,廣武城邊逢暮春，汶陽歸客淚沾巾。落花寂寂啼山鳥，楊柳青青渡水人。,
送殷四葬（一作哭殷遙）,王維,送君返葬石樓山，松柏蒼蒼賓馭還。埋骨白雲長已矣，空餘流水向人間。,
獻始興公（時拜右拾遺）,王維,寧棲野樹林，寧飲澗水流。不用坐粱肉，崎嶇見王侯。鄙哉匹夫節，布褐將白頭。任智誠則短，守任固其優。側聞大君子，安問黨與讎。所不賣公器，動為蒼生謀。賤子跪自陳，可為帳下不。感激有公議，曲私非所求。,
贈劉藍田（一作盧象詩）,王維,籬間犬迎吠，出屋候荊扉。歲晏輸井稅，山村人夜歸。晚田始家食，餘布成我衣。詎肯無公事，煩君問是非。,
贈祖三詠（濟州官舍作）,王維,蕭蛸掛虛牖，蟋蟀鳴前除。歲晏涼風至，君子復何如。高館闃無人，離居不可道。閒門寂已閉，落日照秋草。雖有近音信，千里阻河關。中復客汝潁，去年歸舊山。結交二十載，不得一日展。貧病子既深，契闊餘不淺。仲秋雖未歸，暮秋以為期。良會詎幾日，終日長相思。,
林園即事寄舍弟紞（次荊州時作）,王維,寓目一蕭散，銷憂冀俄頃。青草肅澄陂，白雲移翠嶺。後沔通河渭，前山包鄢郢。鬆含風裡聲，花對池中影。地多齊後瘧，人帶荊州癭。徒思赤筆書，詎有丹砂井。心悲常欲絕，發亂不能整。青簟日何長，閒門晝方靜。頹思茅檐下，彌傷好風景。,
酬黎居士淅川作（曇壁上人院走筆成）,王維,儂家真個去，公定隨儂否。著處是蓮花，無心變楊柳。鬆龕藏藥裹，石脣安茶臼。氣味當共知，那能不攜手。,
送高適弟耽歸臨淮作（坐上作）,王維,少年客淮泗，落魄居下邳。遨遊向燕趙，結客過臨淄。山東諸侯國，迎送紛交馳。自爾厭遊俠，閉戶方垂帷。深明戴家禮，頗學毛公詩。備知經濟道，高臥陶唐時。聖主詔天下，賢人不得遺。公吏奉纁組，安車去茅茨。君王蒼龍闕，九門十二逵。群公朝謁罷，冠劍下丹墀。野鶴終踉蹌，威鳳徒參差。或問理人術，但致還山詞。天書降北闕，賜帛歸東菑。都門謝親故，行路日逶遲。孤帆萬里外，淼漫將何之。江天海陵郡，雲日淮南祠。杳冥滄洲上，蕩漭無人知。緯蕭或賣藥，出處安能期。,
送張舍人佐江州同薛璩十韻（走筆成）,王維,束帶趨承明，守官唯謁者。清晨聽銀蚪，薄暮辭金馬。受辭未嘗易，當是方知寡。清範何風流，高文有風雅。忽佐江上州，當自潯陽下。逆旅到三湘，長途應百舍。香爐遠峰出，石鏡澄湖瀉。董奉杏成林，陶潛菊盈把。范蠡常好之，廬山我心也。送君思遠道，欲以數行灑。,
崔濮陽兄季重前山興（山西去亦對維門）,王維,秋色有佳興，況君池上閒。悠悠西林下，自識門前山。千里橫黛色，數峰出雲間。嵯峨對秦國，合沓藏荊關。殘雨斜日照，夕嵐飛鳥還。故人今尚爾，嘆息此頹顏。,
李陵詠（時年十九）,王維,漢家李將軍，三代將門子。結髮有奇策，少年成壯士。長驅塞上兒，深入單于壘。旌旗列相向，簫鼓悲何已。日暮沙漠陲，戰聲煙塵裡。將令驕虜滅，豈獨名王侍。既失大軍援，遂嬰穹廬恥。少小蒙漢恩，何堪坐思此。深衷欲有報，投軀未能死。引領望子卿，非君誰相理。,
濟上四賢詠·鄭霍二山人（一作寄崔鄭二山人,王維,翩翩繁華子，多出金張門。幸有先人業，早蒙明主恩。童年且未學，肉食騖華軒。豈乏中林士，無人薦至尊。鄭公老泉石，霍子安丘樊。賣藥不二價，著書盈萬言。息陰無惡木，飲水必清源。吾賤不及議，斯人竟誰論。,
別弟妹二首（一作盧象詩）,王維,兩妹日成長，雙鬟將及人。已能持寶瑟，自解掩羅巾。念昔別時小，未知疏與親。今來始離恨，拭淚方殷勤。小弟更孩幼，歸來不相識。同居雖漸慣，見人猶未覓。宛作越人語，殊甘水鄉食。別此最為難，淚盡有餘憶。,
燕支行（時年二十一）,王維,漢家天將才且雄，來時謁帝明光宮。萬乘親推雙闕下，千官出餞五陵東。誓辭甲第金門裡，身作長城玉塞中。衛霍才堪一騎將，朝廷不數貳師功。趙魏燕韓多勁卒，關西俠少何咆勃。報讎只是聞嘗膽，飲酒不曾妨刮骨。畫戟雕戈百日寒，連旗大旆黃塵沒。疊鼓遙翻瀚海波，鳴笳亂動天山月。麒麒錦帶佩吳鉤，颯沓青驪躍紫騮。拔劍已斷天驕臂，歸鞍共飲月支頭。漢兵大呼一當百，虜騎相看哭且愁。教戰雖令赴湯火，終知上將先伐謀。,
青雀歌（與盧象、崔興宗、裴迪、弟縉同賦）,王維,青雀翅羽短，未能遠食玉山禾。猶勝黃雀爭上下，唧唧空倉復若何。,
黃雀痴（雜言走筆）,王維,黃雀痴，黃雀痴，謂言青鷇是我兒。一一口銜食，養得成毛衣。到大啁啾解遊颺，各自東西南北飛。薄暮空巢上，羈雌獨自歸。鳳凰九雛亦如此，慎莫愁思憔悴損容輝。,
寄崇梵僧（崇梵寺近東阿覆釜村）,王維,崇梵僧，崇梵僧，秋歸覆釜春不還。落花啼鳥紛紛亂，澗戶山窗寂寂閒。峽裡誰知有人事，郡中遙望空雲山。,
送李睢陽（一本以前九句自為一首）,王維,將置酒，思悲翁。使君去，出城東。麥漸漸，雉子斑。槐陰陰，到潼關。騎連連，車遲遲。心中悲，宋又遠。周間之，南淮夷。東齊兒，碎碎織練與素絲，遊人賈客信難持。五穀前熟方可為，下車閉閤君當思。天子當殿儼衣裳，大官尚食陳羽觴。彤庭散綬垂鳴璫，黃紙詔書出東廂，輕紈疊綺爛生光。宗室子弟君最賢，分憂當為百辟先。布衣一言相為死，何況聖主恩如天。鸞聲噦噦魯侯旂，明年上計朝京師。須憶今日斗酒別，慎勿富貴忘我為。,
送友人歸山歌二首（離騷題作山中人）,王維,山寂寂兮無人，又蒼蒼兮多木。群龍兮滿朝，君何為兮空谷。文寡和兮思深，道難知兮行獨。悅石上兮流泉，與鬆間兮草屋。入雲中兮養雞，上山頭兮抱犢。神與棗兮如瓜，虎賣杏兮收谷。愧不才兮妨賢，嫌既老兮貪祿。誓解印兮相從，何詹尹兮何卜。山中人兮欲歸，雲冥冥兮雨霏霏。水驚波兮翠菅蘼，白鷺忽兮翻飛，君不可兮褰衣。山萬重兮一雲，混天地兮不分。樹晻曖兮氛氳，猿不見兮空聞。忽山西兮夕陽，見東皋兮遠村。平蕪綠兮千里，眇惆悵兮思君。,
白黿渦（雜言走筆）,王維,南山之瀑水兮，激石滈瀑似雷驚，人相對兮不聞語聲。翻渦跳沫兮蒼苔溼，蘚老且厚，春草為之不生。獸不敢驚動，鳥不敢飛鳴。白黿渦濤戲瀨兮，委身以縱橫。王人之仁兮，不網不釣，得遂性以生成。,
冬晚對雪憶胡居士家（一作王劭詩，非）,王維,寒更傳曉箭，清鏡覽衰顏。隔牖風驚竹，開門雪滿山。灑空深巷靜，積素廣庭閒。借問袁安舍，翛然尚閉關。,描寫冬天，描寫雪，思念詩
送元中丞轉運江淮（一作錢起詩）,王維,薄賦歸天府，輕徭賴使臣。歡沾賜帛老，恩及卷綃人。去問珠官俗，來經石砝春。東南御亭上，莫使有風塵。,
送李員外賢郎,王維,少年何處去，負米上銅梁。借問阿戎父，知為童子郎。魚箋請詩賦，橦布作衣裳。薏苡扶衰病，歸來幸可將。,
送孟六歸襄陽（一作張子容詩）,王維,杜門不復出，久與世情疏。以此為良策，勸君歸舊廬。醉歌田舍酒，笑讀古人書。好是一生事，無勞獻子虛。,
初出濟州別城中故人（一作被出濟州）,王維,微官易得罪，謫去濟川陰。執政方持法，明君照此心。閭閻河潤上，井邑海雲深。縱有歸來日，各愁年鬢侵。,
與盧象集朱家,王維,主人能愛客，終日有逢迎。貰得新豐酒，復聞秦女箏。柳條疏客舍，槐葉下秋城。語笑且為樂，吾將達此生。,
登裴秀才迪小臺,王維,端居不出戶，滿目望雲山。落日鳥邊下，秋原人外閒。遙知遠林際，不見此檐間。好客多乘月，應門莫上關。,
過感化寺曇興上人山院（與裴迪同作）,王維,暮持筇竹杖，相待虎谿頭。催客聞山響，歸房逐水流。野花叢發好，谷鳥一聲幽。夜坐空林寂，松風直似秋。,
夏日過青龍寺謁操禪師（與裴迪同作）,王維,龍鍾一老翁，徐步謁禪宮。欲問義心義，遙知空病空。山河天眼裡，世界法身中。莫怪銷炎熱，能生大地風。,
戲題示蕭氏甥,王維,憐爾解臨池，渠爺未學詩。老夫何足似，弊宅倘因之。蘆筍穿荷葉，菱花罥雁兒。郗公不易勝，莫著外家欺。,
秋夜獨坐（一作冬夜書懷）,王維,獨坐悲雙鬢，空堂欲二更。雨中山果落，燈下草蟲鳴。白髮終難變，黃金不可成。欲知除老病，唯有學無生。,
愚公谷三首（青龍寺與黎昕戲題）,王維,愚谷與誰去，唯將黎子同。非須一處住，不那兩心空。寧問春將夏，誰論西復東。不知吾與子，若個是愚公。吾家愚谷裡，此谷本來平。雖則行無跡，還能響應聲。不隨雲色暗，只待日光明。緣底名愚谷，都由愚所成。借問愚公谷，與君聊一尋。不尋翻到谷，此谷不離心。行處曾無險，看時豈有深。寄言塵世客，何處欲歸臨。,
長恨歌,白居易,漢皇重色思傾國，御宇多年求不得。楊家有女初長成，養在深閨人未識。天生麗質難自棄，一朝選在君王側。回眸一笑百媚生，六宮粉黛無顏色。春寒賜浴華清池，溫泉水滑洗凝脂。侍兒扶起嬌無力，始是新承恩澤時。雲鬢花顏金步搖，芙蓉帳暖度春宵。春宵苦短日高起，從此君王不早朝。承歡侍宴無閒暇，春從春遊夜專夜。後宮佳麗三千人，三千寵愛在一身。金屋妝成嬌侍夜，玉樓宴罷醉和春。姊妹弟兄皆列士，可憐光采生門戶。遂令天下父母心，不重生男重生女。驪宮高處入青雲，仙樂風飄處處聞。緩歌慢舞凝絲竹，盡日君王看不足。漁陽鼙鼓動地來，驚破霓裳羽衣曲。九重城闕煙塵生，千乘萬騎西南行。翠華搖搖行復止，西出都門百餘里。六軍不發無奈何，宛轉蛾眉馬前死。花鈿委地無人收，翠翅金雀玉搔頭。君王掩面救不得，回看血淚相和流。黃埃散漫風蕭索，雲棧縈紆登劍閣。峨嵋山下少人行，旌旗無光日色薄。蜀江水碧蜀山青，聖主朝朝暮暮情。行宮見月傷心色，夜雨聞鈴斷腸聲。天旋地轉回龍馭，至此躊躇不能去。馬嵬坡下泥土中，不見玉顏空死處。君臣相顧盡沾衣，東望都門信馬歸。歸來池苑皆依舊，太液芙蓉未央柳。芙蓉如面柳如眉，對此如何不淚垂。春風桃李花開日，秋雨梧桐葉落時。西宮南內多秋草，落葉滿階紅不掃。梨園弟子白髮新，椒房阿監青娥老。夕殿螢飛思悄然，孤燈挑盡未成眠。遲遲鐘鼓初長夜，耿耿星河欲曙天。鴛鴦瓦冷霜華重，翡翠衾寒誰與共。悠悠生死別經年，魂魄不曾來入夢。臨邛道士鴻都客，能以精誠致魂魄。為感君王輾轉思，遂教方士殷勤覓。排空馭氣奔如電，昇天入地求之遍。上窮碧落下黃泉，兩處茫茫皆不見。忽聞海上有仙山，山在虛無縹緲間。樓閣玲瓏五雲起，其中綽約多仙子。中有一人字太真，雪膚花貌參差是。金闕西廂叩玉扇，轉教小玉報雙成。聞道漢家天子使，九華帳裡夢魂驚。攬衣推枕起徘徊，珠箔銀屏迤邐開。雲髻半偏新睡覺，花冠不整下堂來。風吹仙袂飄颻舉，猶似霓裳羽衣舞。玉容寂寞淚闌干，梨花一枝春帶雨。含情凝睇謝君王，一別音容兩渺茫。昭陽殿裡恩愛絕，蓬萊宮中日月長。回頭下望人寰處，不見長安見塵霧。唯將舊物表深情，鈿合金釵寄將去。釵留一股合一扇，釵擘黃金合分鈿。但教心似金鈿堅，天上人間會相見。臨別殷勤重寄詞，詞中有誓兩心知。七月七日長生殿，夜半無人私語時。在天願作比翼鳥，在地願為連理枝。天長地久有時盡，此恨綿綿無絕期。,愛情詩，唐詩三百首
琵琶行,白居易,潯陽江頭夜送客，楓葉荻花秋瑟瑟。主人下馬客在船，舉酒欲飲無管絃。醉不成歡慘將別，別時茫茫江浸月。忽聞水上琵琶聲，主人忘歸客不發。尋聲暗問彈者誰，琵琶聲停欲語遲。移船相近邀相見，添酒回燈重開宴。千呼萬喚始出來，猶抱琵琶半遮面。轉軸撥絃三兩聲，未成曲調先有情。弦弦掩抑聲聲思，似訴平生不得志。低眉信手續續彈，說盡心中無盡事。輕攏慢拈抹復挑，初為霓裳後六么。大弦嘈嘈如急雨，小弦切切如私語。嘈嘈切切錯雜彈，大珠小珠落玉盤。間關鶯語花底滑，幽咽泉流冰下難。水泉冷澀弦凝絕，凝絕不通聲暫歇。別有幽愁暗恨生，此時無聲勝有聲。銀瓶乍破水漿迸，鐵騎突出刀槍鳴。曲終收撥當心畫，四弦一聲如裂帛。東船西舫悄無言，唯見江心秋月白。沉吟放撥插弦中，整頓衣裳起斂客。自言本是京城女，家在蝦蟆陵下住。十三學得琵琶成，名屬教坊第一部。曲罷常教善才服，妝成每被秋娘妒。五陵年少爭纏頭，一曲紅綃不知數。鈿頭雲篦擊節碎，血色羅裙翻酒汙。今年歡笑復明年，秋月春風等閒度。弟弟從軍阿姨死，暮去朝來顏色故。門前冷落車馬稀，老大嫁作商人婦。商人重利輕別離，前月浮樑買茶去。去來江口空守船，繞船明月江水寒。夜深忽夢少年事，夢啼妝淚紅闌干。我聞琵琶已嘆息，又聞此語重唧唧。同是天涯淪落人，相逢何必曾相識。我從去年辭帝京，謫居臥病潯陽城。潯陽地僻無音樂，終歲不聞絲竹聲。住近湓江地低溼，黃廬苦竹繞宅生。其間旦暮聞何物，杜鵑啼血猿哀鳴。春江花朝秋月夜，往往取酒還獨傾。豈無山歌與村笛？嘔啞嘲哳難為聽。今夜聞君琵琶語，如聽仙樂耳暫明。莫辭更坐彈一曲，為君翻作琵琶行。感我此言良久立，卻坐促弦弦轉急。悽悽不似向前聲，滿座重聞皆掩泣。座中泣下誰最多，江州司馬青衫溼。,唐詩三百首，高中
憶江南·江南好,白居易,江南好，風景舊曾諳。1日出江花紅勝火，春來江水綠如藍，2能不憶江南。,描寫春天，小學，婉約詩
憶江南·江南憶,白居易,江南憶，其次憶吳宮。吳酒一杯春竹葉，吳娃雙舞醉芙蓉，早晚復相逢。,
憶江南·江南憶,白居易,江南憶，最憶是杭州：山寺月中尋桂子，郡亭枕上看潮頭，何日更重遊？,
錢塘湖春行,白居易,孤山寺北賈亭西，水面初平雲腳低。幾處早鶯爭暖樹，誰家新燕啄春泥。亂花漸欲迷人眼，淺草才能沒馬蹄。最愛湖東行不足，綠楊陰裡白沙堤。,描寫春天，初中
暮江吟,白居易,一道殘陽鋪水中，半江瑟瑟半江紅。可憐九月初三夜，露似珍珠月似弓。,
觀刈麥,白居易,田家少閒月，五月人倍忙。夜來南風起，小麥覆隴黃。婦姑荷簞食，童稚攜壺漿。相隨餉田去，丁壯在南岡。足蒸暑土氣，背灼炎天光。力盡不知熱，但惜夏日長。復有貧婦人，抱子在背傍。右手秉遺穗，左臂懸敝筐。聽其相顧言，聞者為悲傷。田家輸稅盡，拾此充飢腸。今我何功德，曾不事農桑。吏祿三百石，歲晏有餘糧。念此私自愧，盡日不能忘。,描寫夏天，初中
浪淘沙,白居易,白浪茫茫與海連，平沙浩浩四無邊。暮去朝來淘不住，遂令東海變桑田。,
浪淘沙,白居易,海底飛塵終有日，山頭化石豈無時。誰道小郎拋小婦，船頭一去沒回期。,
浪淘沙,白居易,借問江潮與海水，何似君情與妾心？相恨不如潮有信，相思始覺海非深。,愛情詩，思念詩
浪淘沙,白居易,青草湖中萬里程，黃梅雨裡一人行。愁見灘頭夜泊處，風翻暗浪打船聲。,
浪淘沙,白居易,隨波逐浪到天涯，遷客西還有幾家。卻到帝都重富貴，請君莫忘浪淘沙。,
浪淘沙,白居易,一泊沙來一泊去，一重浪滅一重生。相攪相淘無歇日，會教東海一時平。,
賣炭翁,白居易,賣炭翁，伐薪燒炭南山中。滿面塵灰煙火色，兩鬢蒼蒼十指黑。賣炭得錢何所營？身上衣裳口中食。可憐身上衣正單，心憂炭賤願天寒。夜來城外一尺雪，曉駕炭車輾冰轍。牛困人飢日已高，市南門外泥中歇。翩翩兩騎來是誰？黃衣使者白衫兒。手把文書口稱敕，回車叱牛牽向北。一車炭，千餘斤，官使驅將惜不得。半匹紅紗一丈綾，系向牛頭充炭直。,描寫冬天
長相思,白居易,九月西風興，月冷露華凝。思君秋夜長，一夜魂九升。二月東風來，草拆花心開。思君春日遲，一日腸九回。妾住洛橋北，君住洛橋南。十五即相識，今年二十三。有如女蘿草，生在鬆之側。蔓短枝苦高，縈迴上不得。人言人有願，願至天必成。願作遠方獸，步步比肩行。願作深山木，枝枝連理生。,
長相思·汴水流,白居易,汴水流，泗水流，流到瓜洲古渡頭，吳山點點愁。思悠悠，恨悠悠，恨到歸時方始休，月明人倚樓。,山水詩，婉約詩
賦得古原草送別,白居易,離離原上草，一歲一枯榮。野火燒不盡，春風吹又生。遠芳侵古道，晴翠接荒城。又送王孫去，萋萋滿別情。,送別詩，唐詩三百首，小學
池上,白居易,嫋嫋涼風動，悽悽寒露零。蘭衰花始白，荷破葉猶青。獨立棲沙鶴，雙飛照水螢。若為寥落境，仍值酒初醒。,
花非花·花非花,白居易,花非花，霧非霧，夜半來，天明去。來如春夢不多時，去似朝雲無覓處。,人生
大林寺桃花,白居易,人間四月芳菲盡，山寺桃花始盛開。長恨春歸無覓處，不知轉入此中來。,描寫花
問劉十九,白居易,綠蟻新醅酒，紅泥小火爐。晚來天欲雪，能飲一杯無！,友情詩，唐詩三百首
宮詞,白居易,淚盡羅巾夢不成，夜深前殿按歌聲。紅顏未老恩先斷，斜倚薰籠坐到明。,
秋思,白居易,夕照紅於燒，晴空碧勝藍。獸形雲不一，弓勢月初三。雁思來天北，砧愁滿水南。蕭條秋氣味，未老已深諳。,
秋思,白居易,病眠夜少夢，閒立秋多思。寂寞餘雨晴，蕭條早寒至。鳥棲紅葉樹，月照青苔地。何況鏡中年，又過三十二。,
夜雪,白居易,已訝衾枕冷，復見窗戶明。夜深知雪重，時聞折竹聲。,描寫冬天，描寫雪
即事,白居易,見月連宵坐，聞風盡日眠。室香羅藥氣，籠暖焙茶煙。鶴啄新晴地，雞棲薄暮天。自看淘酒米，倚杖小池前。,
行香子·文殊菩薩,白居易,文殊菩薩，出化清涼，神通力以現他方。真座金毛師子，微放珠光。眾生仰持寶蓋，絕名香。我今發願，虔誠歸命，不求富貴，不戀榮華。願當來世，生淨土，法王家。願當來世，生淨土，法王家。,
江樓夕望招客,白居易,海天東望夕茫茫，山勢川形闊復長。燈火萬家城四畔，星河一道水中央。風吹古木晴天雨，月照平沙夏夜霜。能就江樓消暑否？比君茅舍較清涼。,描寫夏天
採蓮曲,白居易,菱葉縈波荷颭風，荷花深處小舟通。逢郎欲語低頭笑，碧玉搔頭落水中。,愛情詩，描寫荷花
竹枝詞·《竹枝》苦怨怨何人,白居易,《竹枝》苦怨怨何人？夜靜山空歇又聞。蠻兒巴女齊聲唱，愁殺江樓病使君。巴東船舫上巴西，波面風生雨腳齊。水蓼冷花紅簇簇，江蘺溼葉碧悽悽。江畔誰人唱《竹枝》？前聲斷咽後聲遲。怪來調苦緣詞苦，多是通州司馬詩。,
雜感,白居易,君子防悔尤，賢人戒行藏。嫌疑遠瓜李，言動慎毫芒。立教固如此，撫事有非常。為君持所感，仰面問蒼蒼。犬齧桃樹根，李樹反見傷。老龜烹不爛，延禍及枯桑。城門自焚爇，池魚罹其殃。陽貨肆凶暴，仲尼畏於匡。魯酒薄如水，邯鄲開戰場。伯禽鞭見血，過失由成王。都尉身降虜，宮刑加子長。呂安兄不道，都市殺嵇康。斯人死已久，其事甚昭彰。是非不由己，禍患安可防。使我千載後，涕泗滿衣裳。,
效陶潛體詩十六首,白居易,不動者厚地，不息者高天。無窮者日月，長在者山川。松柏與龜鶴，其壽皆千年。嗟嗟群物中，而人獨不然。早出向朝市，暮已歸下泉。形質及壽命，危脆若浮煙。堯舜與周孔，古來稱聖賢。借問今何在，一去亦不還。我無不死藥，兀兀隨化遷。所未定知者，修短遲速間。幸及身健日，當歌一樽前。何必待人勸，持此自為歡。翳翳窬月陰，沉沉連日雨。開簾望天色，黃雲暗如土。行潦毀我墉，疾風壞我宇。蓬莠生庭院，泥塗失場圃。村深絕賓客，窗晦無儔侶。盡日不下床，跳蛙時入戶。出門無所往，入室還獨處。不以酒自娛，塊然與誰語。朝飲一杯酒，冥心合元化。兀然無所思，日高尚閒臥。暮讀一卷書，會意如嘉話。欣然有所遇，夜深猶獨坐。又得琴上趣，安弦有餘暇。復多詩中狂，下筆不能罷。唯茲三四事，持用度晝夜。所以陰雨中，經旬不出舍。始悟獨往人，心安時亦過。東家採桑婦，雨來苦愁悲。蔟蠶北堂前，雨冷不成絲。西家荷鋤叟，雨來亦怨諮。種豆南山下，雨多落為萁。而我獨何幸，醞酒本無期。及此多雨日，正遇新熟時。開瓶瀉樽中，玉液黃金脂。持玩已可悅，歡嘗有餘滋。一酌發好容，再酌開愁眉。連延四五酌，酣暢入四肢。忽然遺我物，誰復分是非。是時連夕雨，酩酊無所知。人心苦顛倒，反為憂者嗤。朝亦獨醉歌，暮亦獨醉睡。未盡一壺酒，已成三獨醉。勿嫌飲太少，且喜歡易致。一杯復兩杯，多不過三四。便得心中適，盡忘身外事。更復強一杯，陶然遺萬累。一飲一石者，徒以多為貴。及其酩酊時，與我亦無異。笑謝多飲者，酒錢徒自費。天秋無片雲，地靜無纖塵。團團新晴月，林外生白輪。憶昨陰霖天，連連三四旬。賴逢家醞熟，不覺過朝昏。私言雨霽後，可以罷餘樽。及對新月色，不醉亦愁人。床頭殘酒榼，欲盡味彌淳。攜置南檐下，舉酌自殷勤。清光入杯杓，白露生衣巾。乃知陰與晴，安可無此君。我有樂府詩，成來人未聞。今宵醉有興，狂詠驚四鄰。獨賞猶復爾，何況有交親。中秋三五夜，明月在前軒。臨觴忽不飲，憶我平生歡。我有同心人，邈邈崔與錢。我有忘形友，迢迢李與元。或飛青雲上，或落江湖間。與我不相見，於今四五年。我無縮地術，君非馭風仙。安得明月下，四人來晤言。良夜信難得，佳期杳無緣。明月又不駐，漸下西南天。豈無他時會，惜此清景前。家醞飲已盡，村中無酒貰。坐愁今夜醒，其奈秋懷何。有客忽叩門，言語一何佳。雲是南村叟，挈榼來相過。且喜樽不燥，安問少與多。重陽雖已過，籬菊有殘花。歡來苦晝短，不覺夕陽斜。老人勿遽起，且待新月華。客去有餘趣，竟夕獨酣歌。原生衣百結，顏子食一簞。歡然樂其志，有以忘飢寒。今我何人哉，德不及先賢。衣食幸相屬，胡為不自安。況茲清渭曲，居處安且閒。榆柳百餘樹，茅茨十數間。寒負檐下日，熱濯澗底泉。日出猶未起，日入已復眠。西風滿村巷，清涼八月天。但有雞犬聲，不聞車馬喧。時傾一樽酒，坐望東南山。稚侄初學步，牽衣戲我前。即此自可樂，庶幾顏與原。湛湛樽中酒，有功不自伐。不伐人不知，我今代其說。良將臨大敵，前驅千萬卒。一簞投河飲，赴死心如一。壯士磨匕首，勇憤氣咆。一酣忘報讎，四體如無骨。東海殺孝婦，天旱窬年月。一酌酹其魂，通宵雨不歇。咸陽秦獄氣，冤痛結為物。千歲不肯散，一沃亦銷失。況茲兒女恨，及彼幽憂疾。快飲無不消，如霜得春日。方知曲糵靈，萬物無與匹。煙霞隔懸圃，風波限瀛州。我豈不欲往，大海路阻修。神仙但聞說，靈藥不可求。長生無得者，舉世如蜉蝣。逝者不重回，存者難久留。踟躕未死間，何苦懷百憂。念此忽內熱，坐看成白頭。舉杯還獨飲，顧影自獻酬。心與口相約，未醉勿言休。今朝不盡醉，知有明朝不？不見郭門外，累累墳與丘。月明愁殺人，黃蒿風颼颼。死者若有知，悔不秉燭遊。吾聞潯陽郡，昔有陶徵君。愛酒布愛名，憂醒不憂貧。嘗為彭澤令，在官才八旬。啾然忽不樂，掛印著公門。口吟歸去來，頭戴漉酒巾。人吏留不得，直入故山雲。歸來五柳下，還以酒養真。人間榮與利，擺落如泥塵。先生去已久，紙墨有遺文。篇篇勸我飲，此外無所云。我從老大來，竊慕其為人。其他不可及，且效醉昏昏。楚王疑忠臣，江南放屈平。晉朝輕高士，林下棄劉伶。一人常獨醉，一人常獨醒。醒者多苦志，醉者多歡情。歡情信獨善，苦志竟何成。兀傲甕間臥，憔悴澤畔行。彼憂而此樂，道理甚分明。願君且飲酒，勿思身後名。有一燕趙士，言貌甚奇瑰。日日酒家去，脫衣典數杯。問君何落拓，雲僕生草萊。地寒命且薄，徒抱王佐才。豈無濟時策，君門乏良媒。三獻寢不報，遲遲空手回。亦有同門生，先升青雲梯。貴賤交道絕，朱門叩不開。及歸種禾黍，三歲旱為災。入山燒黃白，一旦化為灰。磋跎五十餘，生世苦不諧。處處去不得，卻歸酒中來。南巷有貴人，高蓋駟馬車。我問何所苦，四十垂白鬚。答雲君不知，位重多憂虞。北里有寒士，甕牖繩為樞。出扶桑棗杖，入臥蝸牛廬。散賤無憂患，心安體亦舒。東鄰有富翁，藏貨遍五都。東京收粟帛，西市鬻金珠。朝營暮計算，晝夜不安居。西舍有貧者，匹婦配匹夫。布裙行賃舂，短褐坐傭書。以此求口食，一飽欣有餘。貴賤與貧富，高下雖有殊。憂樂與利害，彼此不相窬。是以達人觀，萬化同一途。但未知生死，勝負兩何如。遲疑未知間，且以酒為娛。濟水澄而潔，河水渾而黃。交流列四瀆，清濁不相傷。太公戰牧野，伯夷餓首陽。同時號賢聖，進退不相妨。謂天不愛民，胡為生稻粱。謂天果愛民，胡為生豺狼。謂神福善人，孔聖竟棲遑。謂神禍淫人，暴秦終霸王。顏回與黃憲，何辜早夭亡。蝮蛇與鴆鳥，何得壽延長。物理不可測，神道亦難量。舉頭仰問天，天色但蒼蒼。唯當多種黍，日醉手中觴。,
江南春,白居易,青門柳枝軟無力，東風吹作黃金色。街東酒薄醉易醒，滿眼春愁銷不得。,
村夜,白居易,霜草蒼蒼蟲切切，村南村北行人絕。獨出門前望野田，月明蕎麥花如雪。,
對酒,白居易,人生一百歲，通計三萬日。何況百歲人，人間百無一。賢愚共零落，貴賤同埋沒。東岱前後魂，北邙新舊骨。復聞藥誤者，為愛延年術。又有憂死者，為貪政事筆。藥誤不得老，憂死非因疾。誰人言最靈，知得不知失。何如會親友，飲此杯中物。能沃煩慮銷，能陶真性出。所以劉阮輩，終年醉兀兀。,
對酒,白居易,未濟卦中休卜命，參同契裡莫勞心。無如飲此銷愁物，一餉愁消直萬金。,
對酒,白居易,漫把參同契，難燒伏火砂。有時成白首，無處問黃芽。幻世如泡影，浮生抵眼花。唯將綠醅酒，且替紫河車。,
白雲泉,白居易,天平山上白雲泉，雲自無心水自閒。何必奔衝山下去，更添波浪向人間。,山水詩
輕肥,白居易,意氣驕滿路，鞍馬光照塵。借問何為者，人稱是內臣。朱紱皆大夫，紫綬或將軍。誇赴軍中宴，走馬去如雲。樽罍溢九醞，水陸羅八珍。果擘洞庭橘，膾切天池鱗。食飽心自若，酒酣氣益振。是歲江南旱，衢州人食人！,
杜陵叟,白居易,杜陵叟，杜陵居，歲種薄田一頃餘。三月無雨旱風起，麥苗不秀多黃死。九月降霜秋早寒，禾穗未熟皆青乾。長吏明知不申破，急斂暴徵求考課。典桑賣地納官租，明年衣食將何如？剝我身上帛，奪我口中粟。虐人害物即豺狼，何必鉤爪鋸牙食人肉？不知何人奏皇帝，帝心惻隱知人弊。白麻紙上書德音，京畿盡放今年稅。昨日裡胥方到門，手持敕牒榜鄉村。十家租稅九家畢，虛受吾君蠲免恩。,憂國憂民
夜坐,白居易,庭前盡日立到夜，燈下有時坐徹明。此情不語何人會，時復長吁一兩聲。,
夜坐,白居易,斜月入前楹，迢迢夜坐情。梧桐上階影，蟋蟀近床聲。曙傍窗間至，秋從簟上生。感時因憶事，不寢到雞鳴。,
七夕,白居易,憶得少年長乞巧，竹竿頭上願絲多。,
七夕,白居易,煙霄微月澹長空，銀漢秋期萬古同。幾許歡情與離恨，年年並在此宵中。,
詠懷,白居易,盡日松下坐，有時池畔行。行立與坐臥，中懷澹無營。不覺流年過，亦任白髮生。不為世所薄，安得遂閒情。,
詠懷,白居易,歲去年來塵土中，眼看變作白頭翁。如何辦得歸山計，兩頃村田一畝宮。,
詠懷,白居易,冉牛與顏淵，卞和與馬遷。或罹天六極，或被人刑殘。顧我信為幸，百骸且完全。五十不為夭，吾今欠數年。知分心自足，委順身常安。故雖窮退日，而無慼慼顏。昔有榮先生，從事於其間。今我不量力，舉心欲攀援。窮通不由己，歡戚不由天。命即無奈何，心可使泰然。且務由己者，省躬諒非難。勿問由天者，天高難與言。,
詠懷,白居易,隨緣逐處便安閒，不入朝廷不住山。心似虛舟浮水上，身同宿鳥寄林間。尚平婚嫁了無累，馮翊符章封卻還。處分貧家殘活計，匹如身後莫相關。,
詠懷,白居易,昔為鳳閣郎，今為二千石。自覺不如今，人言不如昔。昔雖居近密，終日多憂惕。有詩不敢吟，有酒不敢吃。今雖在疏遠，竟歲無牽役。飽食坐終朝，長歌醉通夕。人生百年內，疾速如過隙。先務身安閒，次要心歡適。事有得而失，物有損而益。所以見道人，觀心不觀跡。,
詠懷,白居易,自從委順任浮沈，漸覺年多功用深。面上減除憂喜色，胸中消盡是非心。妻兒不問唯耽酒，冠蓋皆慵只抱琴。長笑靈均不知命，江蘺叢畔苦悲吟。,
詠懷,白居易,我知世無幻，了無幹世意。世知我無堪，亦無責我事。由茲兩相忘，因得長自遂。自遂意何如，閒官在閒地。閒地唯東都，東都少名利。閒官是賓客，賓客無牽累。嵇康日日懶，畢卓時時醉。酒肆夜深歸，僧房日高睡。形安不勞苦，神泰無憂畏。從宦三十年，無如今氣味。鴻雖脫羅弋，鶴尚居祿位。唯此未忘懷，有時猶內愧。,
詠懷,白居易,高人樂丘園，中人慕官職。一事尚難成，兩途安可得。遑遑幹世者，多苦時命塞。亦有愛閒人，又為窮餓逼。我今幸雙逐，祿仕兼遊息。未嘗羨榮華，不省勞心力。妻孥與婢僕，亦免愁衣食。所以吾一家，面無憂喜色。,
詠懷,白居易,蘇杭自昔稱名郡，牧守當今當好官。兩地江山蹋得遍，五年風月詠將殘。幾時酒盞曾拋卻？何處花枝不把看？白髮滿頭歸得也，詩情酒興漸闌珊。,
自詠,白居易,須白麵微紅，醺醺半醉中。百年隨手過，萬事轉頭空。臥疾瘦居士，行歌狂老翁。仍聞好事者，將我畫屏風。,
自詠,白居易,白衣居士紫芝仙，半醉行歌半坐禪。今日維摩兼飲酒，當時綺季不請錢。等閒池上留賓客，隨事燈前有管絃。但問此身銷得否，分司氣味不論年。,
自詠,白居易,形容瘦薄詩情苦，豈是人間有相人？只合一生眠白屋，何因三度擁朱輪？金章未佩雖非貴，銀榼常攜亦不貧。唯是無兒頭早白，被天磨折恰平均。,
自詠,白居易,悶發每吟詩引興，興來兼酌酒開顏。欲逢假日先招客，正對衙時亦望山。句檢簿書多鹵莽，堤防官吏少機關。誰能頭白勞心力，人道無才也是閒。,
自詠,白居易,夜鏡隱白髮，朝酒發紅顏。可憐假年少，自笑須臾間。硃砂賤如土，不解燒為丹。玄鬢化為雪，未聞休得官。咄哉個丈夫，心性何墮頑。但遇詩與酒，便忘寢與餐。高聲發一吟，似得詩中仙。引滿飲一盞，盡忘身外緣。昔有醉先生，席地而幕天。於今居處在，許我當中眠。眠罷又一酌，酌罷又一篇。回面顧妻子，生計方落然。誠知此事非，又過知非年。豈不欲自改，改即心不安。且向安處去，其餘皆老閒。,
自詠,白居易,隨宜飲食聊充腹，取次衣裘亦暖身。未必得年非瘦薄，無妨長福是單貧。老龜豈羨犧牲飽，蟠木寧爭桃李春？隨分自安心自斷，是非何用問閒人。,
楊柳枝,白居易,兩枝楊柳小樓中，嫋娜多年伴醉翁。明日放歸歸去後，世間就不要春風。,
楊柳枝·前有別楊柳枝,白居易,前有別楊柳枝，夢得繼和有“春盡絮飛”之句。又復戲答。柳老春深日又斜，任他飛向別人家。誰能更學孩童戲，尋逐春風捉柳花。,
楊柳枝,白居易,蘇家小女舊知名，楊柳風前別有情。剝條盤作銀環樣，卷葉吹為玉笛聲。,
楊柳枝,白居易,一樹春風千萬枝，嫩於金色軟於絲。永豐南角荒園裡，盡日無人屬阿誰？,
楊柳枝,白居易,一樹衰殘委泥土，雙林榮曜植天庭。定知此後天文裡，柳宿光中添兩星。,
自詠,白居易,細故隨緣盡，衰形具體微。鬥閒僧尚鬧，較瘦鶴猶肥。老遣寬裁襪，寒教厚絮衣。馬從銜草展，雞任啄籠飛。只要天和在，無令物性違。自餘君莫問，何是復何非？,
二,白居易,憶昨元和初，忝備諫官位。是時兵革後，生民正憔悴。但傷民病痛，不識時忌諱。遂作秦中吟，一吟悲一事。貴人皆怪怒，閒人亦非訾。天高未及聞，荊棘生滿地。惟有唐衢見，知我平生志。一讀興嘆嗟，再吟垂涕泗。因和三十韻，手題遠緘寄。致吾陳杜間，賞愛非常意。此人無復見，此詩猶可貴。今日開篋看，蠹魚損文字。不知何處葬，欲問先噓唏。終去哭墳前，還君一掬淚。,
有感,白居易,絕弦與斷絲，猶有卻續時。唯有衷腸斷，應無續得期。,
秋懷,白居易,月出照北堂，光華滿階墀。涼風從西至，草木日夜衰。桐柳減綠陰，蕙蘭消碧滋。感物私自念，我心亦如之。安得長少壯，盛衰迫天時。人生如石火，為樂常苦遲。,
短歌行,白居易,曈曈太陽如火色，上行千里下一刻。出為白晝入為夜，圓轉如珠住不得。住不得，可奈何，為君舉酒歌短歌。歌聲苦，詞亦苦，四座少年君聽取。今夕未竟明夕催，秋風才往春風回。人無根蒂時不駐，朱顏白日相隳頹。勸君且強笑一面，勸君且強飲一杯。人生不得長歡樂，年少須臾老到來。,
短歌行,白居易,世人求富貴，多為奉嗜慾。盛衰不自由，得失常相逐。問君少年日，苦學將幹祿。負笈塵中游，抱書雪前讀。布衾不周體，藜茹才充腹。三十登宦途，五十被朝服。奴溫新挾纊，馬肥初食粟。未敢議歡遊，尚為名檢束。耳目聾暗後，堂上調絲竹。牙齒缺落時，盤中堆酒肉。彼來此已去，外餘中不足。少壯與榮華，相避如寒燠。青雲去地遠，白日經天速。從古無奈何，短歌聽一曲。,
東南行一百韻寄通州元九侍御澧州李十一,白居易,"南去經三楚，東來過五湖。山頭看候館，水面問征途。地遠窮江界，天低接海隅。飄零同落葉，浩蕩似乘桴。漸覺鄉原異，深知土產殊。夷音語嘲哳，蠻態笑睢盱。水市通闤闠，煙村混舳艫。吏徵漁戶稅，人納火田租。亥日饒蝦蟹，寅年足虎貙。成人男作丱，事鬼女為巫。樓暗攢猖婦，堤喧簇販夫。夜船論鋪賃，春酒斷瓶沽。見果多盧橘，聞禽悉鷓鴣。山歌猿獨叫，野哭鳥相呼。嶺徼雲成棧，江郊水當郛。月移翹柱鶴，風泛颭檣烏。鰲礙潮無信，蛟驚浪不虞。鼉鳴江擂鼓，蜃結氣浮圖。樹裂山魈穴，沙含水弩樞。喘牛犁紫芋，羸馬放青菰。繡面誰家婢？鴉頭幾歲奴？泥中採菱芡，燒後拾樵蘇。鼎膩愁烹鱉，盤腥厭膾鱸。鍾儀徒戀楚，張翰浪思吳。氣序涼還熱，光陰旦復晡。身方逐萍梗，年欲近桑榆。渭北田園廢，江西歲月徂。憶歸恆慘澹，懷舊忽踟躕。自念鹹秦客，嘗為鄒魯儒。蘊藏經國術，輕棄度關繻。賦力凌鸚鵡，詞鋒敵轆轤。戰文重掉鞅，射策一彎弧。崔杜鞭齊下，元韋轡並驅。名聲逼楊馬，交分過蕭朱。世務輕摩揣，周行竊覬覦。風雲皆會合，雨露各沾濡。共遇昇平代，偏慚固陋軀。承明連夜直，建禮拂晨趨。美服頒王府，珍羞降御廚。議高通白虎，諫切伏青蒲。柏殿行陪宴，花樓走看酺。神旗張鳥獸，天籟動笙芋。戈劍星芒耀，魚龍電策驅。定場排越伎，促坐進吳覦。縹緲疑仙樂，嬋娟勝畫圖。歌鬟低翠羽，舞汗墮紅珠。別選閒遊伴，潛招小飲徒。一杯愁已破，三盞氣彌粗。軟美仇家酒，幽閒葛氏姝。十千方得鬥，二八正當壚。論笑杓胡律，談憐鞏囁嚅。李酣猶短竇，庾醉更蔫迂。鞍馬呼教住，骰盤喝遣輸。長驅波卷白，連擲採成盧。骰盤、卷白波、莫走、鞍馬，皆當時酒令。籌並頻逃席，觥嚴別置盂。滿卮那可灌，頹玉不勝扶。入視中樞草，歸乘內廄駒。醉曾衝宰相，驕不揖金吾。日近恩雖重，雲高勢卻孤。翻身落霄漢，失腳倒泥塗。博望移門籍，潯陽佐郡符。予自太子贊善大夫出為江州司馬。時情變寒暑，世利算錙銖。即日辭雙闕，明朝別九衢。播遷分郡國，次第出京都。十年春，微之移佐通州。其年秋，予出佐潯陽。明年秋，杓直出牧澧州，崔二十二出牧果州，韋大出牧開州。秦嶺馳三驛，商山上二邘。商山險道中，有東西二邘。峴陽亭寂寞，夏口路崎嶇。大道全生棘，中丁盡執殳。江關未撤警，淮寇尚稽誅。時淮西未平，路經襄、鄂二州界，所見如此。林對東西寺，山分大小姑。東林、西林寺在廬山北。大姑、小姑在廬山南彭蠡湖中。廬峰蓮刻削，湓浦帶縈紆。蓮花峰在廬山北，湓水在江城南。何遜詩云：""湓城對湓水，湓水縈如帶。”九派吞青草，孤城覆綠蕪。潯陽江九派，南通青草、洞庭湖。南方城壁多以草覆。黃昏鍾寂寂，清曉角嗚嗚。春色辭門柳，秋聲到井梧。殘芳悲鶗鴂，暮節感茱萸。蕊坼金英菊，花飄雪片蘆。波紅日斜沒，沙白月平鋪。幾見林抽筍，頻驚燕引雛。歲華何倏忽，年少不須臾。眇默思千古，蒼茫想八區。孔窮緣底事？顏夭有何辜？龍智猶經醢，龜靈未免刳。窮通應已定，聖哲不能逾。況我身謀拙，逢他厄運拘。漂流隨大海，錘鍛任洪爐。險阻嘗之矣，棲遲命也夫。沉冥消意氣，窮餓耗肌膚。防瘴和殘藥，迎寒補舊襦。書床鳴蟋蟀，琴匣網蜘蛛。貧室如懸磬，端憂劇守株。時遭人指點，數被鬼揶揄。兀兀都疑夢，昏昏半是愚。女驚朝不起，妻怪夜長吁。萬里拋朋侶，三年隔友于。自然悲聚散，不是恨榮枯。去夏微之瘧，今春席八殂。天涯書達否？泉下哭知無？去年聞元九瘴瘧，書去竟未報。今春聞席八歿。久與還往，能無慟矣。謾寫詩盈卷，空盛酒滿壺。只添新悵望，豈復舊歡娛。壯志因愁滅，衰容與病俱。相逢應不識，滿頜白髭鬚。",
邯鄲冬至夜思家,白居易,邯鄲驛裡逢冬至，抱膝燈前影伴身。想得家中夜深坐，還應說著遠行人。,描寫冬天，思鄉詩
遊悟真寺詩一百三十韻,白居易,元和九年秋，八月月上弦。我遊悟真寺，寺在王順山。去山四五里，先聞水潺湲。自茲舍車馬，始涉藍溪灣。手拄青竹杖，足蹋白石灘。漸怪耳目曠，不聞人世喧。山下望山上，初疑不可攀。誰知中有路，盤折通巖巔。一息幡竿下，再休石龕邊。龕間長丈餘，門戶無扃關。俯窺不見人，石發垂若鬟。驚出白蝙蝠，雙飛如雪翻。回首寺門望，青崖夾朱軒。如擘山腹開，置寺於其間。入門無平地，地窄虛空寬。房廊與臺殿，高下隨峰巒。巖崿無撮土，樹木多瘦堅。根株抱石長，屈曲蟲蛇蟠。鬆桂亂無行，四時鬱芊芊。枝梢嫋清吹，韻若風中弦。日月光不透，綠陰相交延。幽鳥時一聲，聞之似寒蟬。首憩賓位亭，就坐未及安。須臾開北戶，萬里明豁然。拂檐虹霏微，繞棟雲迴旋。赤日間白雨，陰晴同一川。野綠簇草樹，眼界吞秦原。渭水細不見，漢陵小於拳。卻顧來時路，縈紆映朱欄。歷歷上山人，一一遙可觀。前對多寶塔，風鐸鳴四端。欒櫨與戶牖，恰恰金碧繁。雲昔迦葉佛，此地坐涅槃。至今鐵鉢在，當底手跡穿。西開玉像殿，白佛森比肩。抖擻塵埃衣，禮拜冰雪顏。疊霜為袈裟，貫雹為華鬘。逼觀疑鬼功，其跡非雕鐫。次登觀音堂，未到聞栴檀。上階脫雙履，斂足升淨筵。六楹排玉鏡，四座敷金鈿。黑夜自光明，不待燈燭燃。眾寶互低昂，碧佩珊瑚幡。風來似天樂，相觸聲珊珊。白珠垂露凝，赤珠滴血殷。點綴佛髻上，合為七寶冠。雙瓶白琉璃，色若秋水寒。隔瓶見舍利，圓轉如金丹。玉笛何代物？天人施祗園。吹如秋鶴聲，可以降靈仙。是時秋方中，三五月正圓。寶堂豁三門，金魄當其前。月與寶相射，晶光爭鮮妍。照人心骨冷，竟夕不欲眠。曉尋南塔路，亂竹低嬋娟。林幽不逢人，寒蝶飛翾翾。山果不識名，離離夾道蕃。足以療飢乏，摘嘗味甘酸。道南藍穀神，紫傘白紙錢。若歲有水旱，詔使修蘋蘩。以地清淨故，獻奠無葷羶。危石疊四五，磊嵬欹且刓。造物者何意，堆在巖東偏。冷滑無人跡，苔點如花箋。我來登上頭，下臨不測淵。目眩手足掉，不敢低頭看。風從石下生，薄人而上摶。衣服似羽翮，開張欲飛騫。岌岌三面峰，峰尖刀劍攢。往往白雲過，決開露青天。西北日落時，夕暉紅團團。千里翠屏外，走下丹砂丸。東南月上時，夜氣青漫漫。百丈碧潭底，寫出黃金盤。藍水色似藍，日夜長潺潺。週迴繞山轉，下視如青環。或鋪為慢流，或激為奔湍。泓澄最深處，浮出蛟龍涎。側身入其中，懸磴尤險難。捫蘿踏樛木，下逐飲澗猿。雪迸起白鷺，錦跳驚紅鱣。歇定方盥漱，濯去支體煩。淺深皆洞徹，可照腦與肝。但愛清見底，欲尋不知源。東崖饒怪石，積甃蒼琅玕。溫潤髮於外，其間韞璵璠。卞和死已久，良玉多棄捐。或時洩光彩，夜與星月連。中頂最高峰，拄天青玉竿。上不得，豈我能攀援。上有白蓮池，素葩覆清瀾。聞名不可到，處所非人寰。又有一片石，大如方尺磚。插在半壁上，其下萬仞懸。雲有過去師，坐得無生禪。號為定心石，長老世相傳。卻上謁仙祠，蔓草生綿綿。昔聞王氏子，羽化升上玄。其西晒藥臺，猶對芝術田。時復明月夜，上聞黃鶴言。回尋畫龍堂，二叟鬢髮斑。想見聽法時，歡喜禮印壇。復歸泉窟下，化作龍蜿蜒。階前石孔在，欲雨生白煙。往有寫經僧，身靜心精專。感彼雲外鴿，群飛千翩翩。來添硯中水，去吸巖底泉。一日三往復，時節長不愆。經成號聖僧，弟子名楊難。誦此蓮花偈，數滿百億千。身壞口不壞，舌根如紅蓮。顱骨今不見，石函尚存焉。粉壁有吳畫，筆彩依舊鮮。素屏有褚書，墨色如新干。靈境與異跡，周覽無不殫。一遊五晝夜，欲返仍盤桓。我本山中人，誤為時網牽。牽率使讀書，推輓令效官。既登文字科，又忝諫諍員。拙直不合時，無益同素餐。以此自慚惕，慼慼常寡歡。無成心力盡，未老形骸殘。今來脫簪組，始覺離憂患。及為山水遊，彌得縱疏頑。野糜斷羈絆，行走無拘攣。池魚放入海，一往何時還。身著居士衣，手把南華篇。終來此山住，永謝區中緣。我今四十餘，從此終身閒。若以七十期，猶得三十年。,
遺愛寺,白居易,弄日臨溪坐，尋花繞寺行。時時聞鳥語，處處是泉聲。,
買花,白居易,帝城春欲暮，喧喧車馬度。共道牡丹時，相隨買花去。貴賤無常價，酬直看花數。灼灼百朵紅，戔戔五束素。上張幄幕庇，旁織巴籬護。水灑復泥封，移來色如故。家家習為俗，人人迷不悟。有一田舍翁，偶來買花處。低頭獨長嘆，此嘆無人喻。一叢深色花，十戶中人賦。,描寫花，諷刺詩
代書詩一百韻寄微之,白居易,憶在貞元歲，初登典校司。身名同日授，心事一言知。貞元中，與微之同登科第，俱授祕書省校書郎，始相識也。肺腑都無隔，形骸兩不羈。疏狂屬年少，閒散為官卑。分定金蘭契，言通藥石規。交賢方汲汲，友直每偲偲。有月多同賞，無杯不共持。秋風拂琴匣，夜雪卷書帷。高上慈恩塔，幽尋皇子陂。唐昌玉蕊會，崇敬牡丹期。唐昌觀玉蕊，崇敬寺牡丹，花時多與微之有期。笑勸迂辛酒，閒吟短李詩。辛大丘度，性迂嗜酒；李二十紳，形短能詩。故當時有迂辛短李之號。儒風愛敦質，佛理尚玄師。劉三十二敦質，雅有儒風；庾七玄師，談佛理有可賞者。度日曾無悶，通宵靡不為。雙聲聯律句，八面對宮棋。雙聲聯句，八面宮棋，皆當時事。往往遊三省，騰騰出九逵。寒銷直城路，春到曲江池。樹暖枝條弱，山晴彩翠奇。峰攢石綠點，柳宛麴塵絲。岸草煙鋪地，園花雪壓枝。早光紅照耀，新溜碧逶迤。幄幕侵堤布，盤筵佔地施。徵伶皆絕藝，選伎悉名姬。鉛粉凝春態，金鈿耀水嬉。風流誇墮髻，時世鬥啼眉。貞元末，城中復為墮馬髻、啼眉妝也。密坐隨歡促，華樽逐勝移。香飄歌袂動，翠落衫釵遺。籌插紅螺碗，觥飛白玉卮。打嫌調笑易，飲訝卷波遲。拋打曲有《調笑令》，飲酒麴有《卷白波》。殘席喧譁散，歸鞍酩酊騎。酡顏烏帽側，醉袖玉鞭垂。紫陌傳鐘鼓，紅塵塞路歧。幾時曾暫別？何處不相隨？茌苒星霜換，回還節候催。兩衙多請假，三考欲成資。運啟千年聖，天成萬物宜。皆當少壯日，同惜盛明時。光景嗟虛擲，雲霄竊暗窺。攻文朝矻矻，講學夜孜孜。策目穿如札，毫鋒銳若錐。時與微之結集策略之目，其數至百十。時與微之各有纖鋒細管筆，攜以就試，相顧輒笑，目為毫錐。繁張獲鳥網，堅守釣魚坻。謂自冬至夏，頻改試期，竟與微之堅持制試也。並受夔龍薦，齊陳晁董詞。萬言經濟略，三策太平基。中第爭無敵，專場戰不疲。輔車排勝陣，掎角搴降旗。並謂同鋪席、共筆硯。雙闕紛容衛，千僚儼等衰。謂制舉人慾唱第之時也。恩隨紫泥降，名向白麻披。既在高科選，還從好爵縻。東垣君諫諍，西邑我驅馳。元和元年同登制科，微之拜拾遺，予授周至尉。在喜登烏府，多慚侍赤墀。四年，微之復拜監察，予為拾遺、學士也。官班分內外，遊處遂參差。每列鵷鸞序，偏瞻獬豸姿。簡威霜凜冽，衣彩繡葳蕤。正色摧強御，剛腸嫉喔咿。常憎持祿位，不擬保妻兒。養勇期除惡，輸忠在滅私。下韝驚燕雀，當道懾狐狸。南國人無怨，東臺吏不欺。微之使東川，奏冤八十餘家，詔從而平之，因分司東都。理冤多定國，切諫甚辛毗。造次行於是，平生志在茲。道將心共直，言與行兼危。水暗波翻覆，山藏路險巇。未為明主識，已被倖臣疑。木秀遭風折，蘭芳遇霰萎。千鈞勢易壓，一柱力難支。騰口因成痏，吹毛遂得疵。憂來吟貝錦，謫去詠江蘺。邂逅塵中遇，殷勤馬上辭。賈生離魏闕，王粲向荊夷。水過清源寺，山經綺季祠。心搖漢皋佩，淚墮峴山碑。並途中所經歷者也。驛路緣雲際，城樓枕水湄。思鄉多繞澤，望闕獨登陴。林晚青蕭索，江平綠渺彌。野秋鳴蟋蟀，沙冷聚鸕鶿。官舍黃茅屋，人家苦竹籬。白醪充夜酌，紅粟備晨炊。寡鶴摧風翮，鰥魚失水鰭。暗雛啼渴旦，涼葉墮相思。此四句兼含微之鰥居之思。一點寒燈滅，三聲曉角吹。藍衫經雨故，驄馬臥霜羸。念涸誰濡沫？嫌醒自啜醴。耳垂無伯樂，舌在有張儀。負氣衝星劍，傾心向日葵。金言自銷鑠，玉性肯磷緇？伸屈須看蠖，窮通莫問龜。定知身是患，當用道為醫。想子今如彼，嗟予獨在斯。無憀當歲杪，有夢到天涯。坐阻連襟帶，行乖接履綦。潤銷衣上霧，香散室中芝。念遠緣遷貶，驚時為別離。素書三往復，明月七盈虧。自與微之別經七月，三度得書。舊裡非難到，餘歡不可追。樹依興善老，草傍靜安衰。微之宅在靜安坊西，近興善寺。前事思如昨，中懷寫向誰？北村尋古柏，南宅訪辛夷。開元觀西北院，即隋時龍村佛堂，有古柏一株，至今存焉。微之宅中有辛夷兩樹，常與微之遊息其下。此日空搔首，何人共解頤？病多知夜永，年長覺秋悲。不飲長如醉，加餐亦似飢。狂吟一千字，因使寄微之。,
夜雨,白居易,我有所念人，隔在遠遠鄉。我有所感事，結在深深腸。鄉遠去不得，無日不瞻望。腸深解不得，無夕不思量。況此殘燈夜，獨宿在空堂。秋天殊未曉，風雨正蒼蒼。不學頭陀法，前心安可忘？,愛情詩，思念詩
夜雨,白居易,早蛩啼復歇，殘燈滅又明。隔窗知夜雨，芭蕉先有聲。,
春詞,白居易,低花樹映小妝樓，春入眉心兩點愁。斜倚欄干背鸚鵡，思量何事不回頭。,閨怨詩，描寫春天
楊柳枝詞,白居易,一樹春風千萬枝，嫩如金色軟於絲。永豐西角荒園裡，盡日無人屬阿誰？,描寫柳
閒居,白居易,肺病不飲酒，眼昏不讀書。端然無所作，身意閒有餘。雞棲籬落晚，雪映林木疏。幽獨已雲極，何必山中居。,
閒居,白居易,風雨蕭條秋少客，門庭冷靜晝多關。金羈駱馬近賣卻，羅袖柳枝尋放還。書卷略尋聊取睡，酒杯淺把粗開顏。眼昏入夜休看月，腳重經春不上山。心靜無妨喧處寂，機忘兼覺夢中閒。是非愛惡銷停盡，唯寄空身在世間。,
閒居,白居易,空腹一盞粥，飢食有餘味。南檐半床日，暖臥因成睡。綿袍擁兩膝，竹几支雙臂。從旦直至昏，身心一無事。心足即為富，身閒乃當貴。富貴在此中，何必居高位。君看裴相國，金紫光照地。心苦頭盡白，才年四十四。乃知高蓋車，乘者多憂畏。,
閒居,白居易,深閉竹間扉，靜掃松下地。獨嘯晚風前，何人知此意。看山盡日坐，枕帙移時睡。誰能從我遊，使君心無事。,
井底引銀瓶,白居易,井底引銀瓶，銀瓶欲上絲繩絕。石上磨玉簪，玉簪欲成中央折。瓶沉簪折知奈何？似妾今朝與君別。憶昔在家為女時，人言舉動有殊姿。嬋娟兩鬢秋蟬翼，宛轉雙蛾遠山色。笑隨戲伴後園中，此時與君未相識。妾弄青梅憑短牆，君騎白馬傍垂楊。牆頭馬上遙相顧，一見知君即斷腸。知君斷腸共君語，君指南山松柏樹。感君松柏化為心，暗合雙鬟逐君去。到君家舍五六年，君家大人頻有言。聘則為妻奔是妾，不堪主祀奉蘋蘩。終知君家不可住，其奈出門無去處。豈無父母在高堂？亦有親情滿故鄉。潛來更不通訊息，今日悲羞歸不得。為君一日恩，誤妾百年身。寄言痴小人家女，慎勿將身輕許人！,
早春,白居易,雪散因和氣，冰開得暖光。春銷不得處，唯有鬢邊霜。,
早春,白居易,雪消冰又釋，景和風復暄。滿庭田地溼，薺葉生牆根。官舍悄無事，日西斜掩門。不開莊老卷，欲與何人言。,
和《大嘴烏》,白居易,烏者種有二，名同性不同。嘴小者慈孝，嘴大者貪庸。嘴大命又長，生來十餘冬。物老顏色變，頭毛白茸茸。飛來庭樹上，初但驚兒童。老巫生奸計，與烏意潛通。雲此非凡烏，遙見起敬恭。千歲乃一出，喜賀主人翁。祥瑞來白日，神聖佔知風。陰作北斗使，能為人吉凶。此烏所止家，家產日夜豐。上以致壽考，下可宜田農。主人富家子，身老心童蒙。隨巫拜覆祝，婦姑亦相從。殺雞薦其肉，敬若禋六宗。烏喜張大嘴，飛接在虛空。烏既飽羶腥，巫亦饗甘濃。烏巫互相利，不復兩西東。日日營巢窟，稍稍近房櫳。雖生八九子，誰辨其雌雄？群雛又成長，眾嘴騁殘凶。探巢吞燕卵，入蔟啄蠶蟲。豈無乘秋隼？羈絆委高墉。但食烏殘肉，無施搏擊功。亦有能言鸚，翅碧嘴距紅。暫曾說烏罪，囚閉在深籠。青青窗前柳，鬱郁井上桐。貪烏佔棲息，慈烏獨不容。慈烏爾奚為，來往何憧憧？曉去先晨鼓，暮歸後昏鍾。辛苦塵土間，飛啄禾黍叢。得食將哺母，飢腸不自充。主人憎慈烏，命子削彈弓。弦續會稽竹，丸鑄荊山銅。慈烏求母食，飛下爾庭中。數粒未入口，一丸已中胸。仰天號一聲，似欲訴蒼穹。反哺日未足，非是惜微躬。誰能持此冤，一為問化工？胡然大嘴烏，竟得天年終？,
後宮詞,白居易,雨露由來一點恩，爭能遍佈及千門？三千宮女胭脂面，幾個春來無淚痕！,
後宮詞,白居易,淚溼羅巾夢不成，夜深前殿按歌聲。紅顏未老恩先斷，斜倚薰籠坐到明。,唐詩三百首
夏日,白居易,東窗晚無熱，北戶涼有風。盡日坐復臥，不離一室中。中心本無系，亦與出門同。,
春雪,白居易,元和歲在卯，六年春二月。月晦寒食天，天陰夜飛雪。連宵復竟日，浩浩殊未歇。大似落鵝毛，密如飄玉屑。寒銷春茫蒼，氣變風凜冽。上林草盡沒，曲江水復結。紅乾杏花死，綠凍楊枝折。所憐物性傷，非惜年芳絕。上天有時令，四序平分別。寒燠苟反常，物生皆夭閼。我觀聖人意，魯史有其說。或記水不冰，或書霜不殺。上將儆政教，下以防災孽。茲雪今如何，信美非時節。,
春遊,白居易,上馬臨出門，出門復逡巡。回頭問妻子，應怪春遊頻。誠知春遊頻，其奈老大身。朱顏去復去，白髮新更新。請君屈十指，為我數交親。大限年百歲，幾人及七旬。我今六十五，走若下阪輪。假使得七十，只有五度春。逢春不遊樂，但恐是痴人。,
寒食,白居易,人老何所樂，樂在歸鄉國。我歸故園來，九度逢寒食。故園在何處，池館東城側。四鄰梨花時，二月伊水色。豈獨好風土，仍多舊親戚。出去恣歡遊，歸來聊燕息。有官供祿俸，無事勞心力。但恐優穩多，微躬銷不得。,
冬夜,白居易,家貧親愛散，身病交遊罷。眼前無一人，獨掩村齋臥。冷落燈火暗，離披簾幕破。策策窗戶前，又聞新雪下。長年漸省睡，夜半起端坐。不學坐忘心，寂莫安可過。兀然身寄世，浩然心委化。如此來四年，一千三百夜。,
昭君怨,白居易,明妃風貌最娉婷，合在椒房應四星。只得當年備宮掖，何曾專夜奉幃屏？見疏從道迷圖畫，知屈那教配虜庭？自是君恩薄如紙，不須一向恨丹青。,
落花,白居易,留春春不住，春歸人寂寞。厭風風不定，風起花蕭索。既興風前嘆，重命花下酌。勸君嘗綠醅，教人拾紅萼。桃飄火焰焰，梨墮雪漠漠。獨有病眼花，春風吹不落。,
夜箏,白居易,紫袖紅弦明月中，自彈自感暗低容。弦凝指咽聲停處，別有深情一萬重。,
喜雨,白居易,西北油然雲勢濃，須臾滂沛雨飄空。頓疏萬物焦枯意，定看秋郊稼穡豐。,
喜雨,白居易,圃旱憂葵堇，農旱憂禾菽。人各有所私，我旱憂松竹。鬆幹竹焦死，眷眷在心目。灑葉溉其根，汲水勞僮僕。油雲忽東起，涼雨悽相續。似面洗垢塵，如頭得膏沐。千柯習習潤，萬葉欣欣綠。十日澆灌功，不如一霢霂。方知宰生靈，何異活草木。所以聖與賢，同心調玉燭。,
鳥,白居易,誰道群生性命微，一般骨肉一般皮。勸君莫打枝頭鳥，子在巢中望母歸。,
寓意詩五首,白居易,豫樟生深山，七年而後知。挺高二百尺，本末皆十圍。天子建明堂，此材獨中規。匠人執斤墨，採度將有期。孟冬草木枯，烈火燎山陂。疾風吹猛焰，從根燒到枝。養材三十年，方成棟樑姿。一朝為灰燼，柯葉無孑遺。地雖生爾材，天不與爾時。不如糞上英，猶有人掇之。已矣勿重陳，重陳令人悲。不悲焚燒苦，但悲採用遲。赫赫京內史，炎炎中書郎。昨傳徵拜日，恩賜頗殊常。貂冠水蒼玉，紫綬黃金章。佩服身未暖，已聞竄遐荒。親戚不得別，吞聲泣路旁。賓客亦已散，門前雀羅張。富貴來不久，倏如瓦溝霜。權勢去尤速，瞥若石火光。不如守貧賤，貧賤可久長。傳語宦遊子，且來歸故鄉。促織不成章，提壺但聞聲。嗟哉蟲與鳥，無實有虛名。與君定交日，久要如弟兄。何以示誠信，白水指為盟。雲雨一為別，飛沉兩難並。君為得風鵬，我為失水鯨。音信日已疏，恩分日已輕。窮通尚如此，何況死與生。乃知擇交難，須有知人明。莫將山上鬆，結托水上萍。翩翩兩玄鳥，本是同巢燕。分飛來幾時，秋夏炎涼變。一宿蓬篳廬，一棲明光殿。偶因銜泥處，復得重相見。彼矜杏樑貴，此嗟茅棟賤。眼看秋社至，兩處俱難戀。所託各暫時，胡為相歎羨？婆娑園中樹，根株大合圍。蠢爾樹間蟲，形質一何微。孰謂蟲至微，蟲蠹無已期。孰謂樹至大，花葉有衰時。花衰夏未實，葉病秋先萎。樹心半為土，觀者安得知。借問蟲何在，在身不在枝。借問蟲何食，食心不食皮。豈無啄木鳥，嘴長將何為。,
望月有感,白居易,時難年荒世業空，弟兄羈旅各西東。田園寥落干戈後，骨肉流離道路中。弔影分為千里雁，辭根散作九秋蓬。共看明月應垂淚，一夜鄉心五處同。,唐詩三百首
秋夕,白居易,葉聲落如雨，月色白似霜。夜深方獨臥，誰為拂塵床？,
山居,白居易,山齋方獨往，塵事莫相仍。藍輿辭鞍馬，緇徒換友朋。朝餐唯藥菜，夜伴只紗燈。除卻青衫在，其餘便是僧。,
感事,白居易,服氣崔常侍，燒丹鄭舍人。常期生羽翼，那忽化灰塵。每遇淒涼事，還思潦倒身。唯知趁杯酒，不解鍊金銀。睡適三尸性，慵安五藏神。無憂亦無喜，六十六年春。,
中秋月,白居易,萬里清光不可思，添愁益恨繞天涯。誰人隴外久征戍？何處庭前新別離？失寵故姬歸院夜，沒蕃老將上樓時。照他幾許人腸斷，玉兔銀蟾遠不知。,
遣懷,白居易,羲和走馭趁年光，不許人間日月長。遂使四時都似電，爭教兩鬢不成霜。榮銷枯去無非命，壯盡衰來亦是常。已共身心要約定，窮通生死不驚忙。,
秋晚,白居易,煙景淡濛濛，池邊微有風。覺寒蛩近壁，知暝鶴歸籠。長貌隨年改，衰情與物同。夜來霜厚薄，梨葉半低紅。,
藍橋驛見元九詩,白居易,藍橋春雪君歸日，秦嶺秋風我去時。每到驛亭先下馬，循牆繞柱覓君詩。,
秋晚,白居易,籬菊花稀砌桐落，樹陰離離日色薄。單幕疏簾貧寂寞，涼風冷露秋蕭索。光陰流轉忽已晚，顏色凋殘不如昨。萊妻臥病月明時，不搗寒衣空搗藥。,
偶作,白居易,張翰一杯酒，榮期三樂歌。聰明傷混沌，煩惱汙頭陀。簟冷秋生早，階閒日上多。近來門更靜，無雀可張羅。,
偶作,白居易,紅杏初生葉，青梅已綴枝。闌珊花落後，寂寞酒醒時。坐悶低眉久，行慵舉足遲。少年君某怪，頭白自應知。,
偶作,白居易,籃舁出即忘歸舍，柴戶昏猶未掩關。聞客病時慚體健，見人忙處覺身閒。清涼秋寺行香去，和暖春城拜表還。木雁一篇須記取，致身才與不才間。,
和三月三十日四十韻,白居易,送春君何在，君在山陰署。憶我蘇杭時，春遊亦多處。為君歌往事，豈敢辭勞慮。莫怪言語狂，須知酬答遽。江南臘月半，水凍凝如瘀。寒景尚蒼茫，和風已吹噓。女牆城似灶，雁齒橋如鋸。魚尾上奫淪，草芽生沮洳。律遲太簇管，日緩羲和馭。布澤木龍催，迎春土牛助。雨師習習灑，雲將飄飄翥。四野萬里晴，千山一時曙。杭土麗且康，蘇民富而庶。善惡有懲勸，剛柔無吐茹。雨衙少辭牒，四境稀書疏。俗以勞倈安，政因閒暇著。仙亭日登眺，虎丘時遊預。望仙亭在杭，虎丘寺在蘇。尋幽駐旌軒，選勝回賓御。舟移溪鳥避，樂作林猿覷。池古莫耶沉，石奇羅剎踞。劍池在蘇州，羅剎石在杭州)。水苗泥易耨，畬粟灰難鋤。紫蕨抽出畦，白蓮埋在淤。萎花紅帶黯，溼葉黃含菸。楚辭雲，葉菸色而就黃。鏡動波颭菱，雪迴風旋絮。手經攀桂馥，齒為嘗梅楚。坐並船腳歌，行多馬蹄跙。聖賢清濁醉，水陸鮮肥飫。魚鱠芥醬調，水葵鹽豉絮。雖微五褲詠，倖免兆人詛。但令樂不荒，何必遊無倨。吳苑僕尋罷，越城公尚據。舊遊幾客存，新宴誰人與。莫空文舉酒，強下何曾箸。江上易優遊，城中多譭譽。分應當自盡，事勿求人恕。我既無子孫，君仍畢婚娶。久為雲雨別，終擬江湖去。范蠡有扁舟，陶潛有籃輿。兩心苦相憶，兩口遙相語。最恨七年春，春來各一處。,
除夜,白居易,薄晚支頤坐，中宵枕臂眠。一從身去國，再見日周天。老度江南歲，春拋渭北田。潯陽來早晚，明日是三年。,
除夜,白居易,病眼少眠非守歲，老心多感又臨春。火銷燈盡天明後，便是平頭六十人。,
除夜,白居易,歲暮紛多思，天涯渺未歸。老添新甲子，病減舊容輝。鄉國仍留念，功名已息機。明朝四十九，應轉悟前非。,
繚綾,白居易,繚綾繚綾何所似，不似羅綃與紈綺。應似天台山上月明前，四十五尺瀑布泉。中有文章又奇絕，地鋪白煙花簇雪。織者何人衣者誰，越溪寒女漢宮姬。去年中使宣口敕，天上取樣人間織。織為雲外秋雁行，染作江南春水色。廣裁衫袖長制裙，金斗熨波刀翦紋。異彩奇文相隱映，轉側看花花不定。昭陽舞人恩正深，春衣一對直千金。汗沾粉汙不再著，曳土蹋泥無惜心。繚綾織成費功績，莫比尋常繒與帛。絲細繰多女手疼，扎扎千聲不盈尺。昭陽殿裡歌舞人。若見織時應也惜。,
池上篇,白居易,十畝之宅，五畝之園。有水一池，有竹千竿。勿謂土狹，勿謂地偏。足以容膝，足以息肩。有堂有庭，有橋有船。有書有酒，有歌有弦。有叟在中，白鬚飄然。識分知足，外無求焉。如鳥擇木，姑務巢安。如龜居坎，不知海寬。靈鶴怪石，紫菱白蓮。皆吾所好，盡在吾前。時飲一杯，或吟一篇。妻孥熙熙，雞犬閒閒。優哉遊哉，吾將終老乎其間。,
悲哉行·悲哉為儒者,白居易,悲哉為儒者，力學不知疲。讀書眼欲暗，秉筆手生胝。十上方一第，成名常苦遲。縱有宦達者，兩鬢已成絲。可憐少壯日，適在窮賤時。丈夫老且病，焉用富貴為。沉沉朱門宅，中有乳臭兒。狀貌如婦人，光明膏粱肌。手不把書卷，身不擐戎衣。二十襲封爵，門承勳戚資。春來日日出，服御何輕肥。朝從博徒飲，暮有倡樓期。平封還酒債，堆金選蛾眉。聲色狗馬外，其餘一無知。山苗與澗鬆，地勢隨高卑。古來無奈何，非君獨傷悲。,
白髮,白居易,白髮生來三十年，而今須鬢盡皤然。歌吟終日如狂叟，衰疾多時似瘦仙。八戒夜持香火印，三元朝念蕊珠篇。其餘便被春收拾，不作閒遊即醉眠。,
白髮,白居易,雪發隨梳落，霜毛繞鬢垂。加添老氣味，改變舊容儀。不肯長如漆，無過總作絲。最憎明鏡裡，黑白半頭時。,
八月十五日夜湓亭望月,白居易,昔年八月十五夜，曲江池畔杏園邊。今年八月十五夜，湓浦沙頭水館前。西北望鄉何處是？東南見月幾回圓。臨風一嘆無人會，今夜清光似往年。,中秋節，思鄉詩，孤獨
白髮,白居易,白髮知時節，暗與我有期。今朝日陽裡，梳落數莖絲。家人不慣見，憫默為我悲。我云何足怪，此意爾不知。凡人年三十，外壯中已衰。但思寢食味，已減二十時。況我今四十，本來形貌羸。書魔昏兩眼，酒病沉四肢。親愛日零落，在者仍別離。身心久如此，白髮生已遲。由來生老死，三病長相隨。除卻念無生，人間無藥治。,
讀史五首,白居易,楚懷放靈均，國政亦荒淫。彷徨未忍決，繞澤行悲吟。漢文疑賈生，謫置湘之陰。是時刑方措，此去難為心。士生一代間，誰不有浮沉。良時真可惜，亂世何足欽。乃知汨羅恨，未抵長沙深。禍患如棼絲，其來無端緒。馬遷下蠶室，嵇康就囹圄。抱冤志氣屈，忍恥形神沮。當彼戮辱時，奮飛無翅羽。商山有黃綺，潁川有巢許。何不從之遊，超然離網罟。山林少羈鞅，世路多艱阻。寄謝伐檀人，慎勿嗟窮處。漢日大將軍，少為乞食子。秦時故列侯，老作鋤瓜士。春華何暐曄，園中發桃李。秋風忽蕭條，堂上生荊杞。深谷變為岸，桑田成海水。勢去未須悲，時來何足喜。寄言榮枯者，反覆殊未已。含沙射人影，雖病人不知。巧言構人罪，至死人不疑。掇蜂殺愛子，掩鼻戮寵姬。弘恭陷蕭望，趙高謀李斯。陰德既必報，陰禍豈虛施。人事雖可罔，天道終難欺。明則有刑辟，幽則有神祇。苟免勿私喜，鬼得而誅之。季子憔悴時，婦見不下機。買臣負薪日，妻亦棄如遺。一朝黃金多，佩印衣錦歸。去妻不敢視，婦嫂強依依。富貴家人重，貧賤妻子欺。奈何貧富間，可移親愛志。遂使中人心，汲汲求富貴。又令下人力，各競錐刀利。隨分歸舍來，一取妻孥意。,
舟中讀元九詩,白居易,把君詩卷燈前讀，詩盡燈殘天未明。眼痛滅燈猶暗坐，逆風吹浪打船聲。,思念詩
勤政樓西老柳,白居易,半朽臨風樹，多情立馬人。開元一株柳，長慶二年春。,
桐花,白居易,春令有常候，清明桐始發。何此巴峽中，桐花開十月？豈伊物理變？信是土宜別。地氣反寒暄，天時倒生殺。草木堅強物，所稟固難奪。風候一參差，榮枯遂乖剌。況吾北人性，不耐南方熱。強羸壽夭間，安得依時節？,
秋日,白居易,池殘寥落水，窗下悠揚日。嫋嫋秋風多，槐花半成實。下有獨立人，年來四十一。,
秋雨夜眠,白居易,涼冷三秋夜，安閒一老翁。臥遲燈滅後，睡美雨聲中。灰宿溫瓶火，香添暖被籠。曉晴寒未起，霜葉滿階紅。,
賀雨,白居易,皇帝嗣寶曆，元和三年冬。自冬及春暮，不雨旱爞爞。上心念下民，懼歲成災凶。遂下罪己詔，殷勤告萬邦。帝曰予一人，繼天承祖宗。憂勤不遑寧，夙夜心忡忡。元年誅劉闢，一舉靖巴邛。二年戮李錡，不戰安江東。顧惟眇眇德，遽有巍巍功。或者天降沴，無乃儆予躬。上思答天戒，下思致時邕。莫如率其身，慈和與儉恭。乃命罷進獻，乃命賑饑窮。宥死降五刑，責己寬三農。宮女出宣徽，廄馬減飛龍。庶政靡不舉，皆出自宸衷。奔騰道路人，傴僂田野翁。歡呼相告報，感泣涕沾胸。順人人心悅，先天天意從。詔下才七日，和氣生衝融。凝為油油雲，散作習習風。晝夜三日雨，悽悽復濛濛。萬心春熙熙，百穀青芃芃。人變愁為喜，歲易儉為豐。乃知王者心，憂樂與眾同。皇天與后土，所感無不通。冠珮何鏘鏘，將相及王公。蹈舞呼萬歲，列賀明庭中。小臣誠愚陋，職忝金鑾宮。稽首再三拜，一言獻天聰。君以明為聖，臣以直為忠。敢賀有其始，亦願有其終。,
杭州春望,白居易,望海樓明照曙霞，護江堤白蹋晴沙。城東樓名望海樓。濤聲夜入伍員廟，柳色春藏蘇小家。紅袖織綾誇柿蒂，青旗沽酒趁梨花。杭州出柿蒂，花者尤佳也。其俗釀酒趁梨花時熟，號為梨花春。誰開湖寺西南路？草綠裙腰一道斜。孤山寺路在湖洲中，草綠時望如裙腰。,描寫春天
逍遙詠,白居易,亦莫戀此身，亦莫厭此身。此身何足戀，萬劫煩惱根。此身何足厭，一聚虛空塵。無戀亦無厭，始是逍遙人。,
南浦別,白居易,南浦悽悽別，西風嫋嫋秋。一看腸一斷，好去莫回頭。,送別詩
閒遊,白居易,外事因慵廢，中懷與靜期。尋泉上山遠，看筍出林遲。白石磨樵斧，青竿理釣絲。澄青深淺好，最愛夕陽時。,
閒遊,白居易,欲笑隨情酒逐身，此身雖老未辜春。春來點檢閒遊數，猶自多於年少人。,
江樓夜吟元九律詩成三十韻,白居易,昨夜江樓上，吟君數十篇。詞飄朱檻底，韻墮淥江前。清楚音諧律，精微思入玄。收將白雪麗，奪盡碧雲妍。寸截金為句，雙鵰玉作聯。八風悽間發，五彩爛相宣。冰扣聲聲冷，珠排字字圓。文頭交比繡，筋骨軟於綿。澒湧同波浪，錚鏦過管絃。醴泉流出地，鈞樂下從天。神鬼聞如泣，魚龍聽似禪。星迴疑聚集，月落為留連。雁感無鳴者，猿愁亦悄然。交流遷客淚，停住賈人船。暗被歌姬乞，潛聞思婦傳。斜行題粉壁，短卷寫紅箋。肉味經時忘，頭風當日痊。老張知定伏，短李愛應顛。道屈才方振，身閒業始專。天教聲烜赫，理合命迍邅。顧我文章劣，知他氣力全。工夫雖共到，巧拙尚相懸。各有詩千首，俱拋海一邊。白頭吟處變，青眼望中穿。酬答朝妨食，披尋夜廢眠。老償文債負，宿結字因緣。每嘆陳夫子，常嗟李謫仙。名高折人爵，思苦減天年。不得當時遇，空令後代憐。相悲今若此，湓浦與通川。,
感舊,白居易,晦叔墳荒草已陳，夢得墓溼土猶新。微之捐館將一紀，杓直歸丘二十春。城中雖有故第宅，庭蕪園廢生荊榛。篋中亦有舊書札，紙穿字蠹成灰塵。平生定交取人窄，屈指相知唯五人。四人先去我在後，一枝蒲柳衰殘身。豈無晚歲新相識，相識面親心不親。人生莫羨苦長命，命長感舊多悲辛。,
雜興三首,白居易,楚王多內寵，傾國選嬪妃。又愛從禽樂，馳騁每相隨。錦韝臂花隼，羅袂控金羈。遂習宮中女，皆如馬上兒。色禽合為荒，刑政兩已衰。雲夢春仍獵，章華夜不歸。東風二月天，春雁正離離。美人挾銀鏑，一發疊雙飛。飛鴻驚斷行，斂翅避蛾眉。君王顧之笑，弓箭生光輝。回眸語君曰，昔聞莊王時。有一愚夫人，其名曰樊姬。不有此遊樂，三載斷鮮肥。越國政初荒，越天旱不已。風日燥水田，水涸塵飛起。國中新下令，官渠禁流水。流水不入田，壅入王宮裡。餘波養魚鳥，倒影浮樓雉。澹灩九折池，縈迴十餘裡。四月芰荷發，越王日遊嬉。左右好風來，香動芙蓉蕊。但愛芙蓉香，又種芙蓉子。不念閶門外，千里稻苗死。吳王心日侈，服玩盡奇瑰。身臥翠羽帳，手持紅玉杯。冠垂明月珠，帶束通天犀。行動自矜顧，數步一裴回。小人知所好，懷寶四方來。奸邪得藉手，從此倖門開。古稱國之寶，穀米與賢才。今看君王眼，視之如塵灰。伍員諫已死，浮屍去不回。姑蘇臺下草，麋鹿暗生麑。,
與夢得沽酒閒飲且約後期,白居易,少時猶不憂生計，老後誰能惜酒錢。共把十千沽一斗，相看七十欠三年。閒徵雅令窮經史，醉聽清吟勝管絃。更待菊黃家醞熟，共君一醉一陶然。,
夜歸,白居易,半醉閒行湖岸東，馬鞭敲鐙轡瓏璁。萬株松樹青山上，十里沙堤明月中。樓角漸移當路影，潮頭欲過滿江風。歸來未放笙歌散，畫戟門開蠟燭紅。,
夜歸,白居易,逐勝移朝宴，留歡放晚衙。賓寮多謝客，騎從半吳娃。到處銷春景，歸時及月華。城陰一道直，燭焰兩行斜。東吹先催柳，南霜不殺花。皋橋夜沽酒，燈火是誰家。,
中隱,白居易,大隱住朝市，小隱入丘樊。丘樊太冷落，朝市太囂喧。不如作中隱，隱在留司官。似出復似處，非忙亦非閒。不勞心與力，又免飢與寒。終歲無公事，隨月有俸錢。君若好登臨，城南有秋山。君若愛遊蕩，城東有春園。君若欲一醉，時出赴賓筵。洛中多君子，可以恣歡言。君若欲高臥，但自深掩關。亦無車馬客，造次到門前。人生處一世，其道難兩全。賤即苦凍餒，貴則多憂患。唯此中隱士，致身吉且安。窮通與豐約，正在四者間。,
放言五首　並序,白居易,元九在江陵時，有《放言》長句詩五首，韻高而體律，意古而詞新。予每詠之，甚覺有味，雖前輩深於詩者，未有此作。唯李頎有云：“濟水至清河自濁，周公大聖接輿狂。”斯句近之矣。予出佐潯陽，未屆所任，舟中多暇，江上獨吟，因綴五篇，以續其意耳。朝真暮偽何人辨？古往今來底事無？但愛臧生能詐聖，可知寧子解佯愚？草螢有耀終非火，荷露雖團豈是珠？不取燔柴兼照乘，可憐光彩亦何殊？世途倚伏都無定，塵網牽纏卒未休。禍福回還車轉轂，榮枯反覆手藏鉤。龜靈未免刳腸患，馬失應無折足憂。不信君看弈棋者，輸贏須待局終頭。贈君一法決狐疑，不用鑽龜與祝蓍。試玉要燒三日滿，辨材須待七年期。真玉燒三日不熱。豫章木生七年而後知。周公恐懼流言後，王莽謙恭未篡時。向使當初身便死，一生真偽復誰知？誰家第宅成還破？何處親賓哭復歌？昨日屋頭堪炙手，今朝門外好張羅。北邙未省留閒地，東海何曾有定波。莫笑貧賤誇富貴，共成枯骨兩如何。泰山不要欺毫末，顏子無心羨老彭。松樹千年終是朽，槿花一日自為榮。何須戀世常憂死，亦莫嫌身漫厭生。生去死來都是幻，幻人哀樂系何情？,哲理詩
八駿圖,白居易,穆王八駿天馬駒，後人愛之寫為圖。背如龍兮頸如象，骨竦筋高脂肉壯。日行萬里速如飛，穆王獨乘何所之？四荒八極踏欲遍，三十二蹄無歇時。屬車軸折趁不及，黃屋草生棄若遺。瑤池西赴王母宴，七廟經年不親薦。璧臺南與盛姬遊，明堂不復朝諸侯。《白雲》《黃竹》歌聲動，一人荒樂萬人愁。周從后稷至文武，積德累功世勤苦。豈知才及四代孫，心輕王業如灰土。由來尤物不在大，能蕩君心則為害。文帝卻之不肯乘，千里馬去漢道興。穆王得之不為戒，八駿駒來周室壞。至今此物世稱珍，不知房星之精下為怪。八駿圖，君莫愛。,懷古詩，諷刺詩
續古詩十首,白居易,慼慼復慼慼，送君遠行役。行役非中原，海外黃沙磧。伶俜獨居妾，迢遞長征客。君望功名歸，妾憂生死隔。誰家無夫婦，何人不離拆。所恨薄命身，嫁遲別日迫。妾身有存歿，妾心無改易。生作閨中婦，死作山頭石。掩淚別鄉裡，飄搖將遠行。茫茫綠野中，春盡孤客情。驅馬上丘壠，高低路不平。風吹棠梨花，啼鳥時一聲。古墓何代人，不知姓與名。化作路傍土，年年春草生。感彼忽自悟，今我何營營。朝採山上薇，暮採山上薇。歲晏薇亦盡，飢來何所為。坐飲白泉水，手把青松枝。擊節獨長歌，其聲清且悲。櫪馬非不肥，所苦常縶維。豢豕非不飽，所憂竟為犧。行行歌此曲，以慰常苦飢。雨露長纖草，山苗高入雲。風雪折勁木，潤鬆摧為薪。風摧此何意，雨長彼何因。百丈澗底死，寸莖山上春。可憐苦節士，感此涕盈巾。窈窕雙鬟女，容德俱如玉。晝居不逾閾，夜行常秉燭。氣如含露蘭，心如貫霜竹。宜當備嬪御，胡為守幽獨？無媒不得選，年忽過三六。歲暮望漢宮，誰在黃金屋？邯鄲進倡女，能唱黃花曲。一曲稱君心，恩榮連九族。棲棲遠方士，讀書三十年。業成無知己，徒步來入關。長安多王侯，英俊競攀援。幸隨眾賓末，得廁門館間。東閣有旨酒，中堂有管絃。何為向隅客，對此不開顏？富貴無是非，主人終日歡。貧賤多悔尤，客子中夜嘆。歸去復歸去，故鄉貧亦安。涼風飄嘉樹，日夜減芳華。下有感秋婦，攀條苦悲嗟。我本幽閒女，結髮事豪家。豪家多婢僕，門內頗驕奢。良人近封侯，出入鳴玉珂。自從富貴來，恩薄讒言多。冢婦獨守禮，群妾互奇衺。但信言有玷，不察心無瑕。容光未銷歇，歡愛忽磋跎。何意掌上玉，化為眼中砂。盈盈一尺水，浩浩千丈河。勿言小大異，隨分有風波。閨房猶復爾，邦國當如何？心亦無所迫，身亦無所拘。何為腸中氣，鬱郁不得舒？不舒良有以，同心久離居。五年不見面，三年不得書。念此令人老，抱膝坐長吁。豈無盈尊酒，非君誰與娛。攬衣出門行，遊觀繞林渠。澹澹春水暖，東風生綠蒲。上有和鳴雁，下有掉尾魚。飛沉一何樂，鱗羽各有徒。而我方獨處，不與之子俱。顧彼自傷己，禽魚之不如。出遊欲遣憂，孰知憂有餘。春旦日初出，曈曈耀晨輝。草木照未遠，浮雲已蔽之。天地黯以晦，當午如昏時。雖有東南風，力微不能吹。中園何所有，滿地青青葵。陽光委雲上，傾心欲何依？,
江州赴忠州至江陵已來舟中示舍弟五十韻,白居易,昔作鹹秦客，常思江海行。今來仍盡室，此去又專城。典午猶為幸，分憂固是榮。簈星州乘送，艛艓驛船迎。共載皆妻子，同遊即弟兄。寧辭浪跡遠，且貴賞心並。雲展帆高掛，飆馳棹迅徵。溯流從漢浦，循路轉荊衡。山逐時移色，江隨地改名。風光近東早，水木向南清。夏口煙孤起，湘川雨半晴。日煎紅浪沸，月射白砂明。北渚寒留雁，南枝暖待鶯。駢朱桃露萼，點翠柳含萌。亥市魚鹽聚，神林鼓笛鳴。壺漿椒葉氣，歌曲竹枝聲。繫纜憐沙靜，垂綸愛岸平。水餐紅粒稻，野茹紫花菁。甌泛茶如乳，臺粘酒似餳。膾長抽錦縷，藕脆削瓊英。容易來千里，斯須進一程。未曾勞氣力，漸覺有心情。臥穩添春睡，行遲帶酒酲。忽愁牽世網，便欲濯塵纓。早接文場戰，曾爭翰苑盟。掉頭稱俊造，翹足取公卿。且昧隨時義，徒輸報國誠。眾排恩易失，偏壓勢先傾。虎尾憂危切，鴻毛性命輕。燭蛾誰救活，蠶繭自纏縈。斂手辭雙闕，回眸望兩京。長沙拋賈誼，漳浦臥劉楨。鶗鴂鳴還歇，蟾蜍破又盈。年光同激箭，鄉思極搖旌。潦倒親知笑，衰羸舊識驚。烏頭因感白，魚尾為勞赬.劍學將何用，丹燒竟不成。孤舟萍一葉，雙鬢雪千莖。老見人情盡，閒思物理精。如湯探冷熱，似博鬥輸贏。險路應須避，迷途莫共爭。此心知止足，何物要經營。玉向泥中潔，鬆經雪後貞。無妨隱朝市，不必謝寰瀛。但在前非悟，期無後患嬰。多知非景福，少語是元亨。晦即全身藥，明為伐性兵。昏昏隨世俗，蠢蠢學黎甿.鳥以能言媾，龜緣入夢烹。知之一何晚，猶足保餘生。,
寄遠,白居易,欲忘忘未得，欲去去無由。兩腋不生翅，二毛空滿頭。坐看新落葉，行上最高樓。暝色無邊際，茫茫盡眼愁。,
送春,白居易,三月三十日，春歸日復暮。惆悵問春風，明朝應不住。送春曲江上，眷眷東西顧。但見撲水花，紛紛不知數。人生似行客，兩足無停步。日日進前程，前程幾多路？兵刀與水火，儘可違之去。唯有老到來，人間無避處。感時良為已，獨倚池南樹。今日送春心，心如別親故。,
送春,白居易,銀花鑿落從君勸，金屑琵琶為我彈。不獨送春兼送老，更嘗一著更聽看。,
村居苦寒,白居易,八年十二月，五日雪紛紛。竹柏皆凍死，況彼無衣民！回觀村閭間，十室八九貧。北風利如劍，布絮不蔽身。唯燒蒿棘火，愁坐夜待晨。乃知大寒歲，農者尤苦辛。顧我當此日，草堂深掩門。褐裘覆絁被，坐臥有餘溫。倖免飢凍苦，又無壟畝勤。念彼深可愧，自問是何人。,描寫風
李夫人,白居易,漢武帝，初喪李夫人。夫人病時不肯別，死後留得生前恩。君恩不盡念不已，甘泉殿裡令寫真。丹青畫出竟何益？不言不笑愁殺人。又令方士合靈藥，玉釜煎鏈金爐焚。九華帳深夜悄悄，反魂香降夫人魂。夫人之魂在何許？香菸引到焚香處。既來何苦不須臾？縹緲悠揚還滅去。去何速兮來何遲？是耶非耶兩不知。翠蛾彷彿平生貌，不似昭陽寢疾時。魂之不來君心苦，魂之來兮君亦悲。背燈隔帳不得語，安用暫來還見違。傷心不獨漢武帝，自古及今皆若斯。君不見穆王三日哭，重璧臺前傷盛姬。又不見泰陵一掬淚，馬嵬坡下念貴妃。縱令妍姿豔質化為土，此恨長在無銷期。生亦惑，死亦惑，尤物惑人忘不得。人非木石皆有情，不如不遇傾城色。,
山石榴，寄元九,白居易,山石榴，一名山躑躅，一名杜鵑花。杜鵑啼時花撲撲。九江三月杜鵑來，一聲催得一枝開。江城上佐閒無事，山下斫得廳前栽。爛熳一欄十八樹，根株有數花無數。千房萬葉一時新，嫩紫殷紅鮮麴塵。淚痕浥損燕支臉，剪刀裁破紅綃巾。謫仙初墮愁在世，奼女新嫁嬌泥春。日射血珠將滴地，風翻火焰欲燒人。閒折兩枝持在手，細看不似人間有。花中此物似西施，芙蓉芍藥皆嫫母。奇芳絕豔別者誰？通州遷客元拾遺。拾遺初貶江陵去，去時正值青春暮。商山秦嶺愁殺君，山石榴花紅夾路。題詩報我何所云？苦雲色似石榴裙。當時叢畔唯思我，今日欄前只憶君。憶君不見坐銷落，日西風起紅紛紛。,
歲暮,白居易,已任時命去，亦從歲月除。中心一調伏，外累盡空虛。名宦意已矣，林泉計何如。擬近東林寺，溪邊結一廬。,
歲暮,白居易,窮陰急景坐相催，壯齒韶顏去不回。舊病重因年老發，新愁多是夜長來。膏明自爇源多事，雁默先烹為不才。禍福細尋無會處，不如且進手中杯。,
渭村退居寄禮部崔侍郎翰林錢舍人詩一百韻,白居易,聖代元和歲，閒居渭水陽。不才甘命舛，多幸遇時康。朝野分倫序，賢愚定否臧。重文疏卜式，尚少棄馮唐。由是推天運，從茲樂性場。籠禽放高翥，霧豹得深藏。世慮休相擾，身謀且自強。猶須務衣食，未免事農桑。薙草通三徑，開田佔一坊。晝扉扃白版，夜碓掃黃粱。隙地治場圃，閒時糞土疆。枳籬編刺夾，薤壟擘科秧。穡力嫌身病，農心願歲穰。朝衣典杯酒，佩劍博牛羊。困倚栽鬆鍤，飢提採蕨筐。引泉來後澗，移竹下前岡。生計雖勤苦，家資甚渺茫。塵埃常滿甑，錢帛少盈囊。弟病仍扶杖，妻愁不出房。傳衣念藍縷，舉案笑糟糠。犬吠村胥鬧，蟬鳴織婦忙。納租看縣帖，輸粟問軍倉。夕歇攀村樹，秋行繞野塘。雲容陰慘澹，月色冷悠揚。蕎麥鋪花白，棠梨間葉黃。早寒風摵摵，新霽月蒼蒼。園菜迎霜死，庭蕪過雨荒。檐空愁宿燕，壁暗思啼螿。眼為看書損，肱因運甓傷。病骸渾似木，老鬢欲成霜。少睡知年長，端憂覺夜長。舊遊多廢忘，往事偶思量。忽憶煙霄路，常陪劍履行。登朝思檢束，入閣學趨蹌。命偶風雲會，恩覃雨露霶。沾枯發枝葉，磨鈍起鋒鋩。崔閣連鑣騖，錢兄接翼翔。齊竽混韶夏，燕石廁琳琅。同日升金馬，分宵直未央。共詞加寵命，合表謝恩光。廄馬驕初跨，天廚味始嘗。朝晡頒餅餌，寒暑賜衣裳。對秉鵝毛筆，俱含雞舌香。青縑衾薄絮，朱裡幕高張。晝食恆連案，宵眠每並床。差肩承詔旨，連署進封章。起草偏同視，疑文最共詳。滅私容點竄，窮理析毫芒。便共輸肝膽，何曾異肺腸。慎微參石奮，決密與張湯。禁闥青交瑣，宮垣紫界牆。井闌排菡萏，檐瓦鬥鴛鴦。樓額題鳷鵲，池心浴鳳凰。風枝萬年動，溫樹四時芳。宿露凝金掌，晨暉上璧璫。砌筠塗綠粉，庭果滴紅漿。曉從朝興慶，春陪宴柏樑。傳呼鞭索索，拜舞珮鏘鏘。仙仗環雙闕，神兵闢兩廂。火翻紅尾旆，冰卓白竿槍。滉漾經魚藻，深沈近浴堂。分庭皆命婦，對院即儲皇。貴主冠浮動，親王轡鬧裝。金鈿相照耀，朱紫間熒煌。球簇桃花綺，歌巡竹葉觴。窪銀中貴帶，昂黛內人妝。賜禊東城下，頒酺曲水傍。尊罍分聖酒，妓樂借仙倡。淺酌看紅藥，徐吟把綠楊。宴回過御陌，行歇入僧房。白鹿原東腳，青龍寺北廊。望春花景暖，避暑竹風涼。下直閒如社，尋芳醉似狂。有時還後到，無處不相將。雞鶴初雖雜，蕭蘭久乃彰。來燕隗貴重，去魯孔恓惶。聚散期難定，飛沉勢不常。五年同晝夜，一別似參商。屈折孤生竹，銷摧百鍊鋼。途窮任憔悴，道在肯彷徨。尚念遺簪折，仍憐病雀瘡。恤寒分賜帛，救餒減餘糧。藥物來盈裹，書題寄滿箱。殷勤翰林主，珍重禮闈郎。喣沫誠多謝，摶扶豈所望。提攜勞氣力，吹簸不飛揚。拙劣才何用，龍鍾分自當。妝嫫徒費黛，磨甋詎成璋。習隱將時背，幹名與道妨。外身宗老氏，齊物學蒙莊。疏放遺千慮，愚蒙守一方。樂天無怨嘆，倚命不劻勷。憤懣胸須豁，交加臂莫攘。珠沉猶是寶，金躍未為祥。泥尾休搖掉，灰心罷激昂。漸閒親道友，因病事醫王。息亂歸禪定，存神入坐亡。斷痴求慧劍，濟苦得慈航。不動為吾志，無何是我鄉。可憐身與世，從此兩相忘。,
失題,白居易,石榴枝上花千朵，荷葉杯中酒十分。滿院弟兄皆痛飲，就中大戶不如君。,
歲暮,白居易,慘澹歲雲暮，窮陰動經旬。霜風裂人面，冰雪摧車輪。而我當是時，獨不知苦辛。晨炊廩有米，夕爨廚有薪。夾帽長覆耳，重裘寬裹身。加之一杯酒，煦嫗如陽春。洛城士與庶，比屋多飢貧。何處爐有火？誰家甑無塵？如我飽暖者，百人無一人。安得不慚愧，放歌聊自陳。,
秋霽,白居易,金火不相待，炎涼雨中變。林晴有殘蟬，巢冷無留燕。沉吟卷長簟，愴惻收團扇。向夕稍無泥，閒步青苔院。月出砧杵動，家家搗秋練。獨對多病妻，不能理針線。冬衣殊未制，夏服行將綻。何以迎早秋，一杯聊自勸。,
馬上作,白居易,處世非不遇，榮身頗有餘。勳為上柱國，爵乃朝大夫。自問有何才，兩入承明廬。又問有何政，再駕朱輪車。矧予東山人，自惟樸且疏。彈琴復有酒，且慕嵇阮徒。暗被鄉里薦，誤上賢能書。一列朝士籍，遂為世網拘。高有罾繳憂，下有陷阱虞。每覺宇宙窄，未嘗心體舒。蹉跎二十年，頷下生白鬚。何言左遷去，尚獲專城居。杭州五千裡，往若投淵魚。雖未脫簪組，且來泛江湖。吳中多詩人，亦不少酒酤。高聲詠篇什，大笑飛杯盂。五十未全老，尚可且歡娛。用茲送日月，君以為何如。秋風起江上，白日落路隅。回首語五馬，去矣勿踟躕。,
母別子,白居易,母別子，子別母，白日無光哭聲苦。關西驃騎大將軍，去年破虜新策勳。敕賜金錢二百萬，洛陽迎得如花人。新人迎來舊人棄，掌上蓮花眼中刺。迎新棄舊未足悲，悲在君家留兩兒。一始扶行一初坐，坐啼行哭牽人衣。以汝夫婦新燕婉，使我母子生別離。不如林中烏與鵲，母不失雛雄伴雌。應似園中桃李樹，花落隨風子在枝。新人新人聽我語，洛陽無限紅樓女。但願將軍重立功，更有新人勝於汝。,母親
首夏,白居易,孟夏百物滋，動植一時好。麋鹿樂深林，蟲蛇喜豐草。翔禽愛密葉，遊鱗悅新藻。天和遺漏處，而我獨枯槁。一身在天末，骨肉皆遠道。舊國無來人，寇戎塵浩浩。沉憂竟何益，只自勞懷抱。不如放身心，冥然任天造。潯陽多美酒，可使杯不燥。湓魚賤如泥，烹灸無昏早。朝飯山下寺，暮醉湖中島。何必歸故鄉，茲焉可終老。,
春日閒居三首,白居易,陶雲愛吾廬，吾亦愛吾屋。屋中有琴書，聊以慰幽獨。是時三月半，花落庭蕪綠。舍上晨鳩鳴，窗間春睡足。睡足起閒坐，景晏方櫛沐。今日非十齋，庖童饋魚肉。飢來恣餐啜，冷熱隨所欲。飽竟快搔爬，筋骸無檢束。豈徒暢肢體，兼欲遺耳目。便可傲松喬，何假杯中淥。廣池春水平，群魚恣游泳。新林綠陰成，眾鳥欣相鳴。時我亦瀟灑，適無累與病。魚鳥人則殊，同歸於遂性。緬思山樑雉，時哉感孔聖。聖人不得所，概然嘆時命。我今對鱗羽，取樂成謠詠。得所仍得時，吾生一何幸。勞者不覺歌，歌其勞苦事。逸者不覺歌，歌其逸樂意。問我逸如何，閒居多興味。問我樂如何，閒官少憂累。又問俸厚薄，百千隨月至。又問年幾何，七十行欠二。所得皆過望，省躬良可愧。馬閒無羈絆，鶴老有祿位。設自為化工，優饒只如是。安得不歌詠，默默受天賜。,
十二時行孝文,白居易,平旦寅，早起堂前參二親。處分家中送疎水，莫教父母喚頻聲。,
十二時行孝文,白居易,日出卯，立身之本須行孝。甘餄{右為危}盤中莫使空，時時奉上知飢飽。,
十二時行孝文,白居易,食時辰，居家治務最須懃。無事等閒莫外宿，歸來勞費父嫌憎。,
十二時行孝文,白居易,隅中巳，終孝之心不合二。竭力懃酬乳哺恩，自得名高上史記。,
十二時行孝文,白居易,正南午，侍奉尊親莫辭訴。回幹就溼長成人，如今去合論辛苦。,
十二時行孝文,白居易,日昳未，在家行孝兼行義。莫取妻言兄弟疏，卻教父母流雙淚。,
十二時行孝文,白居易,晡時申，父母堂前莫動塵。縱月些些不稱意，向前小語善諮聞。,
十二時行孝文,白居易,日入酉，但願父母得長壽。身如鬆栢色堅政，莫學愚人多飲酒。,
十二時行孝文,白居易,黃昏戌，下簾拂床早交畢。安置父母臥高堂，睡定然乃抽身出。,
十二時行孝文,白居易,人定亥，父母年高須保愛。但能行孝向尊親，總得揚名於後世。,
十二時行孝文,白居易,夜半子，孝養父母存終始。百年恩愛暫時間，莫學愚人不歡喜。,
十二時行孝文,白居易,雞鳴醜，高樓大宅得安久。常勸父母發慈心，孝得題名終不朽。,
首夏,白居易,林靜蚊未生，池靜蛙未鳴。景長天氣好，竟日和且清。春禽餘哢在，夏木新陰成。兀爾水邊坐，翛然橋上行。自問一何適，身閒官不輕。料錢隨月用，生計逐日營。食飽慚伯夷，酒足愧淵明。壽倍顏氏子，富百黔婁生。有一即為樂，況吾四者並。所以私自慰，雖老有心情。,
惜花,白居易,可憐夭豔正當時，剛被狂風一夜吹。今日流鶯來舊處，百般言語泥空枝。,
望驛臺　三月三十日,白居易,靖安宅裡當窗柳，望驛臺前撲地花。兩處春光同日盡，居人思客客思家。,思念詩
歸田三首,白居易,人生何所欲，所欲唯兩端。中人愛富貴，高士慕神仙。神仙須有籍，富貴亦在天。莫戀長安道，莫尋方丈山。西京塵浩浩，東海浪漫漫。金門不可入，琪樹何由攀。不如歸山下，如法種春田。種田意已決，決意復何如。賣馬買犢使，徒步歸田廬。迎春治耒耜，候雨闢菑畬。策杖田頭立，躬親課僕伕。吾聞老農言，為稼慎在初。所施不鹵莽，其報必有餘。上求奉王稅，下望備家儲。安得放慵惰，拱手而曳裾。學農未為鄙，親友勿笑餘。更待明年後，自擬執犁鋤。三十為近臣，腰間鳴佩玉。四十為野夫，田中學鋤谷。何言十年內，變化如此速。此理固是常，窮通相倚伏。為魚有深水，為鳥有高木。何必守一方，窘然自牽束。化吾足為馬，吾因以行陸。化吾手為彈，吾因以求肉。形骸為異物，委順心猶足。幸得且歸農，安知不為福。況吾行欲老，瞥若風前燭。孰能俄頃間，將心繫榮辱。,
歲晚,白居易,霜降水返壑，風落木歸山。冉冉歲將宴，物皆複本源。何此南遷客，五年獨未還？命屯分已定，日久心彌安。亦嘗心與口，靜念私自言：去國固非樂，歸鄉未必歡。何須自生苦，舍易求其難？,
感時,白居易,朝見日上天，暮見日入地。不覺明鏡中，忽年三十四。勿言身未老，冉冉行將至。白髮雖未生，朱顏已先悴。人生詎幾何，在世猶如寄。雖有七十期，十人無一二。今我猶未悟，往往不適意。胡為方寸間，不貯浩然氣。貧賤非不惡，道在何足避。富貴非不愛，時來當自致。所以達人心，外物不能累。唯當飲美酒，終日陶陶醉。斯言勝金玉，佩服無失墜。,
病中作,白居易,病來城裡諸親故，厚薄親疏心總知。唯有蔚章於我分，深於同在翰林時。,
隋堤柳,白居易,隋堤柳，歲久年深盡衰朽。風飄飄兮雨蕭蕭，三株兩株汴河口。老枝病葉愁殺人，曾經大業年中春。大業年中煬天子，種柳成行夾流水。西自黃河東至淮，綠陰一千三百里。大業末年春暮月，柳色如煙絮如雪。南幸江都恣佚遊，應將此柳系龍舟。紫髯郎將護錦纜，青娥御史直迷樓。海內財力此時竭，舟中歌笑何日休？上荒下困勢不久，宗社之危如綴旒。煬天子，自言福祚長無窮，豈知皇子封酅公。龍舟未過彭城閣，義旗已入長安宮。蕭牆禍生人事變，晏駕不得歸秦中。土墳數尺何處葬？吳公臺下多悲風。二百年來汴河路，沙草和煙朝復暮。后王何以鑑前王？請看隋堤亡國樹。,
春寒,白居易,今朝春氣寒，自問何所欲。蘇暖薤白酒，乳和地黃粥。豈惟厭饞口，亦可調病腹。助酌有枯魚，佐餐兼旨蓄。省躬念前哲，醉飽多慚忸。君不聞靖節先生樽長空，廣文先生飯不足。,
江樓月,白居易,嘉陵江曲曲江池，明月雖同人別離。一宵光景潛相憶，兩地陰晴遠不知。誰料江邊懷我夜，正當池畔望君時。今朝共語方同悔，不解多情先寄詩。,友情詩，描寫月亮，思念詩
東坡種花二首,白居易,持錢買花樹，城東坡上栽。但購有花者，不限桃杏梅。百果參雜種，千枝次第開。天時有早晚，地力無高低。紅者霞豔豔，白者雪皚皚。遊蜂遂不去，好鳥亦棲來。前有長流水，下有小平臺。時拂臺上石，一舉風前杯。花枝蔭我頭，花蕊落我懷。獨酌復獨詠，不覺月平西。巴俗不愛花，竟春無人來。唯此醉太守，盡日不能回。東坡春向暮，樹木今何如？漠漠花落盡，翳翳葉生初。每日領童僕，荷鋤仍決渠。劃土壅其本，引泉溉其枯。小樹低數尺，大樹長丈餘。封植來幾時，高下齊扶疏。養樹既如此，養民亦何殊？將欲茂枝葉，必先救根株。云何救根株？勸農均賦租。云何茂枝葉？省事寬刑書。移此為郡政，庶幾氓俗蘇。,
宿紫閣山北村,白居易,晨遊紫閣峰，暮宿山下村。村老見餘喜，為餘開一尊。舉杯未及飲，暴卒來入門。紫衣挾刀斧，草草十餘人。奪我席上酒，掣我盤中飧。主人退後立，斂手反如賓。中庭有奇樹，種來三十春。主人惜不得，持斧斷其根。口稱採造家，身屬神策軍。主人慎勿語，中尉正承恩。,
春風,白居易,春風先發苑中梅，櫻杏桃梨次第開。薺花榆莢深村裡，亦道春風為我來。,
送毛仙翁　江州司馬時作。,白居易,仙翁已得道，混跡尋巖泉。肌膚冰雪瑩，衣服雲霞鮮。紺髮絲並致，齠容花共妍。方瞳點玄漆，高步凌飛煙。幾見桑海變，莫知龜鶴年。所憩九清外，所遊五嶽巔。軒昊舊為侶，松喬難比肩。每嗟人世人，役役如狂顛。孰能脫羈鞅，盡遭名利牽。貌隨歲律換，神逐光陰遷。惟餘負憂譴，憔悴湓江壖。衰鬢忽霜白，愁腸如火煎。羈旅坐多感，徘徊私自憐。晴眺五老峰，玉洞多神仙。何當憫湮厄，授道安虛孱。我師惠然來，論道窮重玄。浩蕩八溟闊，志泰心超然。形骸既無束，得喪亦都捐。豈識椿菌異，那知鵬鷃懸。丹華既相付，促景定當延。玄功曷可報，感極惟勤拳。霓旌不肯駐，又歸武夷川。語罷倏然別，孤鶴升遙天。賦詩敘明德，永續步虛篇。,
自蜀江至洞庭湖口，有感而作,白居易,江從西南來，浩浩無旦夕。長波逐若瀉，連山鑿如劈。千年不壅潰，萬姓無墊溺。不爾民為魚，大哉禹之績。導岷既艱遠，距海無咫尺。胡為不訖功，餘水斯委積？洞庭與青草，大小兩相敵。混合萬丈深，淼茫千里白。每歲秋夏時，浩大吞七澤。水族窟穴多，農人土地窄。我今尚嗟嘆，禹豈不愛惜？邈未究其由，想古觀遺蹟。疑此苗人頑，恃險不終役。帝亦無奈何，留患與今昔。水流天地內，如身有血脈。滯則為疽疣，治之在針石。安得禹復生，為唐水官伯？手提倚天劍，重來親指畫。疏流似剪紙，決壅同裂帛。滲作膏腴田，踏平魚鱉宅。龍宮變閭里，水府生禾麥。坐添百萬戶，書我司徒籍。,
覽盧子蒙侍御舊詩，多與微之唱和，感今傷昔,白居易,早聞元九詠君詩，恨與盧君相識遲。今日逢君開舊卷，卷中多道贈微之。相看掩淚情難說，別有傷心事豈知。聞道咸陽墳上樹，已抽三丈白楊枝。,
竹枝,白居易,巴東船舫上巴西，波面風生雨腳齊。水蓼冷花紅簌簌，江蘺溼葉碧悽悽。,
竹枝,白居易,江畔誰家唱竹枝，前聲斷咽後聲遲。怪來調苦緣詞苦，多是通州司馬詩。,
竹枝,白居易,瞿塘峽口水煙低，白帝城頭月向西。唱到竹枝聲咽處，寒猿閒鳥一時啼。,
竹枝,白居易,竹枝苦怨怨何人，夜靜山空歇又聞。蠻兒巴女齊聲唱，愁殺江南病使君。,
霓裳羽衣歌　和微之,白居易,我昔元和侍憲皇，曾陪內宴宴昭陽。千歌百舞不可數，就中最愛霓裳舞。舞時寒食春風天，玉鉤欄下香案前。案前舞者顏如玉，不著人家俗衣服。虹裳霞帔步搖冠，鈿瓔累累佩珊珊。娉婷似不任羅綺，顧聽樂懸行復止。磬簫箏笛遞相攙，擊擫彈吹聲邐迤。散序六奏未動衣，陽臺宿雲慵不飛。中序擘騞初入拍，秋竹竿裂春冰拆。飄然轉旋迴雪輕，嫣然縱送游龍驚。小垂手後柳無力，斜曳裾時雲欲生。煙蛾斂略不勝態，風袖低昂如有情。上元點鬟招萼綠，王母揮袂別飛瓊。繁音急節十二遍，跳珠撼玉何鏗錚。翔鸞舞了卻收翅，唳鶴曲終長引聲。當時乍見驚心目，凝視諦聽殊未足。一落人間八九年，耳冷不曾聞此曲。湓城但聽山魈語，巴峽唯聞杜鵑哭。移領錢唐第二年，始有心情問絲竹。玲瓏箜篌謝好箏，陳寵觱慄沈平笙。清弦脆管纖纖手，教得霓裳一曲成。虛白亭前湖水畔，前後祗應三度按。便除庶子拋卻來，聞道如今各星散。今年五月至蘇州，朝鐘暮角催白頭。貪看案牘常侵夜，不聽笙歌直到秋。秋來無事多閒悶，忽憶霓裳無處問。聞君部內多樂徒，問有霓裳舞者無。答雲七縣十萬戶，無人知有霓裳舞。唯寄長歌與我來，題作霓裳羽衣譜。四幅花箋碧間紅，霓裳實錄在其中。千姿萬狀分明見，恰與昭陽舞者同。眼前彷彿睹形質，昔日今朝想如一。疑從魂夢呼召來，似著丹青圖寫出。我愛霓裳君合知，發於歌詠形於詩。君不見我歌雲，驚破霓裳羽衣曲。又不見我詩云，曲愛霓裳未拍時。由來能事皆有主，楊氏創聲君造譜。君言此舞難得人，須是傾城可憐女。吳妖小玉飛作煙，越豔西施化為土。嬌花巧笑久寂寥，娃館苧蘿空處所。如君所言誠有是，君試從容聽我語。若求國色始翻傳，但恐人間廢此舞。妍媸優劣寧相遠，大都只在人擡舉。李娟張態君莫嫌，亦擬隨宜且教取。,
新秋,白居易,二毛生鏡日，一葉落庭時。老去爭由我，愁來欲泥誰？空銷閒歲月，不見舊親知。唯弄扶床女，時時強展眉。,
重賦,白居易,厚地植桑麻，所要濟生民。生民理布帛，所求活一身。身外充徵賦，上以奉君親。國家定兩稅，本意在愛人。厥初防其淫，明敕內外臣。稅外加一物，皆以枉法論。奈何歲月久，貪吏得因循。浚我以求寵，斂索無冬春。織絹未成匹，繰絲未盈斤。里胥迫我納，不許暫逡巡。歲暮天地閉，陰風生破村。夜深煙火盡，霰雪白紛紛。幼者形不蔽，老者體無溫。悲喘與寒氣，併入鼻中辛。昨日輸殘稅，因窺官庫門。繒帛如山積，絲絮如雲屯。號為羨餘物，隨月獻至尊。奪我身上暖，買爾眼前恩。進入瓊林庫，歲久化為塵。,
新秋,白居易,西風飄一葉，庭前颯已涼。風池明月水，衰蓮白露房。其奈江南夜，綿綿自此長。,
重題,白居易,喜入山林初息影，厭趨朝市久勞生。早年薄有煙霞志，歲晚深諳世俗情。已許虎溪雲裡臥，不爭龍尾道前行。從茲耳界應清靜，免見啾啾譭譽聲。長松樹下小溪頭，班鹿胎巾白布裘。藥圃茶園為產業，野麋林鶴是交遊。雲生澗戶衣裳潤，嵐隱山廚火燭幽。最愛一泉新引得，清泠屈曲繞階流。日高睡足猶慵起，小閣重衾不怕寒。遺愛寺鐘欹枕聽，香爐峰雪撥簾看。匡廬便是逃名地，司馬仍為送老官。心泰身寧是歸處，故鄉何獨在長安？宦途自此心長別，世事從今口不言。豈止形骸同土木，兼將壽夭任乾坤。胸中壯氣猶須遣，身外浮雲何足論。還有一條遺恨事，高家門館未酬恩。,
重題,白居易,泉石尚依依，林疏僧亦稀。何年辭水閣，今夜宿雲扉。謾獻長楊賦，虛拋薜荔衣。不能成一事，贏得白頭歸。,
和我年三首,白居易,我年五十七，榮名得幾許。甲乙三道科，蘇杭兩州主。才能本淺薄，心力虛勞苦。可能隨眾人，終老於塵土？我年五十七，歸去誠已遲。歷官十五政，數若珠累累。野蘋始賓薦，場苗初縶維。因讀管蕭書，竊慕大有為。及遭榮遇來，乃覺才力羸。黃紙詔頻草，朱輪車載脂。妻孥及僕使，皆免寒與飢。省躬私自愧，知我者微之。永懷山陰守，未遂嵩陽期。如何坐留滯，頭白江之湄？我年五十七，榮名得非少。報國竟何如，謀身猶未了。昔嘗速官謗，恩大而懲小。一黜鶴辭軒，七年魚在沼。將枯鱗再躍，經鎩翮重矯。白日上昭昭，青雲高渺渺。平生頗同病，老大相宜曉。紫綬足可榮，白頭不為夭。夙懷慕箕潁，晚節期鬆筱。何當闕下來，同拜陳情表。,
寒閨怨,白居易,寒月沉沉洞房靜，真珠簾外梧桐影。秋霜欲下手先知，燈底裁縫剪刀冷。,
自覺二首,白居易,四十未為老，憂傷早衰惡。前歲二毛生，今年一齒落。形骸日損耗，心事同蕭索。夜寢與朝餐，其間味亦薄。同歲崔舍人，容光方灼灼。始知年與貌，衰盛隨憂樂。畏老老轉迫，憂病病彌縛。不畏復不憂，是除老病藥。朝哭心所愛，暮哭心所親。親愛零落盡，安用身獨存？幾許平生歡，無限骨肉恩。結為腸間痛，聚作鼻頭辛。悲來四支緩，泣盡雙眸昏。所以年四十，心如七十人。我聞浮屠教，中有解脫門。置心為止水，視身如浮雲。抖擻垢穢衣，度脫生死輪。胡為戀此苦，不去猶逡巡。回念發弘願，願此見在身。但受過去報，不結將來因。誓以智慧水，永洗煩惱塵。不將恩愛子，更種憂悲根！,
病起,白居易,病不出門無限時，今朝強出與誰期。經年不上江樓醉，勞動春風颺酒旗。,
觀游魚,白居易,繞池閒步看魚遊，正值兒童弄釣舟。一種愛魚心各異，我來施食爾垂鉤。,
牡丹芳,白居易,牡丹芳，牡丹芳，黃金蕊綻紅玉房。千片赤英霞爛爛，百枝絳點燈煌煌。照地初開錦繡段，當風不結蘭麝囊。仙人琪樹白無色，王母桃花小不香。宿露輕盈泛紫豔，朝陽照耀生紅光。紅紫二色間深淺，向背萬態隨低昂。映葉多情隱羞面，臥叢無力含醉妝。低嬌笑容疑掩口，凝思怨人如斷腸。濃姿貴彩信奇絕，雜卉亂花無比方。石竹金錢何細碎，芙蓉芍藥苦尋常。遂使王公與卿士，遊花冠蓋日相望。庳車軟輿貴公主，香衫細馬豪家郎。衛公宅靜閉東院，西明寺深開北廊。戲蝶雙舞看人久，殘鶯一聲春日長。共愁日照芳難駐，仍張帷幕垂陰涼。花開花落二十日，一城之人皆若狂。三代以還文勝質，人心重華不重實。重華直至牡丹芳，其來有漸非今日。元和天子憂農桑，恤下動天天降祥。去歲嘉禾生九穗，田中寂寞無人至。今年瑞麥分兩岐，君心獨喜無人知。無人知，可嘆息。我願暫求造化力，減卻牡丹妖豔色。少回卿士愛花心，同似吾君憂稼穡。,
答《桐花》,白居易,山木多蓊鬱，茲桐獨亭亭。葉重碧雲片，花簇紫霞英。是時三月天，春暖山雨晴。夜色向月淺，暗香隨風輕。行者多商賈，居者悉黎氓。無人解賞愛，有客獨屏營。手攀花枝立，足蹋花影行。生憐不得所，死欲揚其聲。截為天子琴，刻作古人形。雲待我成器，薦之於穆清。誠是君子心，恐非草木情。胡為愛其華，而反傷其生。老龜被刳腸，不如無神靈。雄雞自斷尾，不願為犧牲。況此好顏色，花紫葉青青。宜遂天地性，忍加刀斧刑。我思五丁力，拔入九重城。當君正殿栽，花葉生光晶。上對月中桂，下覆階前蓂。泛拂香爐煙，隱映斧藻屏。為君布綠陰，當暑蔭軒楹。沉沉綠滿地，桃李不敢爭。為君發清韻，風來如叩瓊。泠泠聲滿耳，鄭衛不足聽。受君封植力，不獨吐芬馨。助君行春令，開花應晴明。受君雨露恩，不獨含芳榮。戒君無戲言，翦葉封弟兄。受君歲月功，不獨資生成。為君長高枝，鳳凰上頭鳴。一鳴君萬歲，壽如山不傾。再鳴萬人泰，泰階為之平。如何有此用，幽滯在巖坰。歲月不爾駐，孤芳坐凋零。請向桐枝上，為餘題姓名。待餘有勢力，移爾獻丹庭。,
春題湖上,白居易,湖上春來似畫圖，亂峰圍繞水平鋪。鬆排山面千重翠，月點波心一顆珠。碧毯線頭抽早稻，青羅裙帶展新蒲。未能拋得杭州去，一半句留是此湖。,描寫春天
陵園妾,白居易,陵園妾，顏色如花命如葉。命如葉薄將奈何，一奉寢宮年月多。年月多，時光換，春愁秋思知何限。青絲髮落叢鬢疏，紅玉膚銷系裙慢。憶昔宮中被妒猜，因讒得罪配陵來。老母啼呼趁車別，中官監送鎖門回。山宮一閉無開日，未死此身不令出。鬆門到曉月裴回，柏城盡日風蕭瑟。鬆門柏城幽閉深，聞蟬聽燕感光陰。眼看菊蕊重陽淚，手把梨花寒食心。把花掩淚無人見，綠蕪牆繞青苔院。四季徒支妝粉錢，三朝不識君王面。遙想六宮奉至尊，宣徽雪夜浴堂春。雨露之恩不及者，猶聞不啻三千人。三千人，我爾君恩何厚薄。願令輪轉直陵園，三歲一來均苦樂。,
長安道,白居易,花枝缺處青樓開，豔歌一曲酒一杯。美人勸我急行樂，自古朱顏不再來。君不見外州客，長安道，一回來，一回老。,
孟夏思渭村舊居寄舍弟,白居易,嘖嘖雀引雛，稍稍筍成竹。時物感人情，憶我故鄉曲。故園渭水上，十載事樵牧。手種榆柳成，陰陰覆牆屋。兔隱豆苗肥，鳥鳴桑椹熟。前年當此時，與爾同遊矚。詩書課弟侄，農圃資童僕。日暮麥登場，天晴蠶坼簇。弄泉南澗坐，待月東亭宿。興發飲數杯，悶來棋一局。一朝忽分散，萬里仍羈束。井鮒思反泉，籠鶯悔出谷。九江地卑溼，四月天炎燠。苦雨初入梅，瘴雲稍含毒。泥秧水畦稻，灰種畬田粟。已訝殊歲時，仍嗟異風俗。閒登郡樓望，日落江山綠。歸雁拂鄉心，平湖斷人目。殊方我漂泊，舊里君幽獨。何時同一瓢，飲水心亦足。,
閒詠,白居易,步月憐清景，眠鬆愛綠陰。早年詩思苦，晚歲道情深。夜學禪多坐，秋牽興暫吟。悠然兩事外，無處更留心。,
題盧祕書夏日新栽竹二十韻,白居易,湘竹初封植，盧生此考槃。久持霜節苦，新託露根難。等度須當砌，疏稠要滿闌。買憐分薄俸，栽稱作閒官。葉翦藍羅碎，莖抽玉琯端。幾聲清淅瀝，一簇綠檀欒。未夜青嵐入，先秋白露團。拂肩搖翡翠，熨手弄琅玕.韻透窗風起，陰鋪砌月殘。炎天聞覺冷，窄地見疑寬。梢動勝搖扇，枝低好掛冠。碧籠煙幕幕，珠灑雨珊珊。晚籜晴雲展，陰芽蟄虺蟠。愛從抽馬策，惜未截魚竿。鬆韻徒煩聽，桃夭不足觀。樑慚當家杏，臺陋本司蘭。撐撥詩人興，勾牽酒客歡。靜連蘆簟滑，涼拂葛衣單。豈止消時暑，應能保歲寒。莫同凡草木，一種夏中看。,
采地黃者,白居易,麥死春不雨，禾損秋早霜。歲晏無口食，田中采地黃。採之將何用，持以易餱糧。凌晨荷鋤去，薄暮不盈筐。攜來朱門家，賣與白麵郎。與君啖肥馬，可使照地光。願易馬殘粟，救此苦飢腸。,
題周皓大夫新亭子二十二韻,白居易,東道常為主，南亭別待賓。規模何日創？景緻一時新。廣砌羅紅藥，疏窗蔭綠筠。鎖開賓閣曉，梯上妓樓春。置醴寧三爵，加籩過八珍。茶香飄紫筍，膾縷落紅鱗。輝赫車輿鬧，珍奇鳥獸馴。獼猴看櫪馬，鸚鵡喚家人。錦額簾高卷，銀花盞慢巡。勸嘗光祿酒，許看洛川神。周兼光祿卿，有家妓數十人。斂翠凝歌黛，流香動舞巾。裙翻繡鸂鵣，梳陷鈿麒麟。笛怨音含楚，箏嬌語帶秦。侍兒催畫燭，醉客吐文茵。投轄多連夜，鳴珂便達晨。入朝紆紫綬，待漏擁朱輪。貴介交三事，光榮照四鄰。甘濃將奉客，穩暖不緣身。十載歌鐘地，三朝節鉞臣。愛才心倜儻，敦舊禮殷勤。門以招賢盛，家因好事貧。始知豪傑意，富貴為交親。,
和《思歸樂》,白居易,山中不棲鳥，夜半聲嚶嚶。似道思歸樂，行人掩泣聽。皆疑此山路，遷客多南征。憂憤氣不散，結化為精靈。我謂此山鳥，本不因人生。人心自懷土，想作思歸鳴。孟嘗平居時，娛耳琴泠泠。雍門一言感，未奏淚沾纓。魏武銅雀妓，日與歡樂並。一旦西陵望，欲歌先涕零。峽猿亦無意，隴水復何情。為入愁人耳，皆為腸斷聲。請看元侍御，亦宿此郵亭。因聽思歸鳥，神氣獨安寧。問君何以然，道勝心自平。雖為南遷客，如在長安城。雲得此道來，何慮復何營。窮達有前定，憂喜無交爭。所以事君日，持憲立天庭。雖有迴天力，撓之終不傾。況始三十餘，年少有直名。心中志氣大，眼前爵祿輕。君恩若雨露，君威若雷霆。退不苟免難，進不曲求榮。在火辨玉性，經霜識鬆貞。展禽任三黜，靈均長獨醒。獲戾自東洛，貶官向南荊。再拜辭闕下，長揖別公卿。荊州又非遠，驛路半月程。漢水照天碧，楚山插雲青。江陵橘似珠，宜城酒如餳。誰謂遣謫去，未妨遊賞行。人生百歲內，天地暫寓形。太倉一稊米，大海一浮萍。身委逍遙篇，心付頭陀經。尚達生死觀，寧為寵辱驚？中懷苟有主，外物安能縈。任意思歸樂，聲聲啼到明。,
偶作二首,白居易,戰馬春放歸，農牛冬歇息。何獨徇名人，終身役心力？來者殊未已，去者不知還。我今悟已晚，六十方退閒。猶勝不悟者，老死紅塵間。名無高與卑，未得多健羨。事無小與大，已得多厭賤。如此常自苦，反此或自安。此理知甚易，此道行甚難。勿信人虛語，君當事上看。,
西湖晚歸回望孤山寺贈諸客,白居易,柳湖鬆島蓮花寺，晚動歸橈出道場。盧橘子低山雨重，栟櫚葉戰水風涼。煙波澹盪搖空碧，樓殿參差倚夕陽。到岸請君回首望，蓬萊宮在海中央。,
鸚鵡,白居易,隴西鸚鵡到江東，養得經年觜漸紅。常恐思歸先剪翅，每因餵食暫開籠。人憐巧語情雖重，鳥憶高飛意不同。應似朱門歌舞妓，深藏牢閉後房中。,
鸚鵡,白居易,竟日語還默，中宵棲復驚。身囚緣彩翠，心苦為分明。暮起歸巢思，春多憶侶聲。誰能拆籠破，從放快飛鳴？,
鶴,白居易,人各有所好，物固無常宜。誰謂爾能舞，不如閒立時。,
箏,白居易,雲髻飄蕭綠，花顏旖旎紅。雙眸剪秋水，十指剝春蔥。楚豔為門閥，秦聲是女工。甲明銀得勒，柱觸玉玲瓏。猿苦啼嫌月，鶯嬌語風。移愁來手底，送恨入弦中。趙瑟清相似，胡琴鬧不同。慢彈回斷雁，急奏轉飛蓬。霜佩鏘還委，冰泉咽復通。珠聯千拍碎，刀截一聲終。倚麗精神定，矜能意態融。歇時情不斷，休去思無窮。燈下青春夜，樽前白首翁。且聽應得在，老耳未多聾。,
寄微之三首,白居易,江州望通州，天涯與地末。有山萬丈高，有水千里闊。間之以雲霧，飛鳥不可越。誰知千古險，為我二人設。通州君初到，鬱郁愁如結。江州我方去，迢迢行未歇。道路日乖隔，音信日斷絕。因風欲寄語，地遠聲不徹。生當復相逢，死當從此別。君遊襄陽日，我在長安住。今君在通州，我過襄陽去。襄陽九里郭，樓堞連雲樹。顧此稍依依，是君舊遊處。蒼茫蒹葭水，中有潯陽路。此去更相思，江西少親故。去國日已遠，喜逢物似人。如何含此意，江上坐思君。有如河嶽氣，相合方氛氳。狂風吹中絕，兩處成孤雲。風回終有時，雲合豈無因？努力各自愛，窮通我爾身。,
訪陶公舊宅,白居易,垢塵不汙玉，靈鳳不啄羶。嗚呼陶靖節，生彼晉宋間。心實有所守，口終不能言。永惟孤竹子，拂衣首陽山。夷齊各一身，窮餓未為難。先生有五男，與之同飢寒。腸中食不充，身上衣不完。連徵竟不起，斯可謂真賢。我生君之後，相去五百年。每讀五柳傳，目想心拳拳。昔常詠遺風，著為十六篇。今來訪故宅，森若君在前。不慕尊有酒，不慕琴無弦。慕君遺榮利，老死此丘園。柴桑古村落，慄裡舊山川。不見籬下菊，但餘墟中煙。子孫雖無聞，族氏猶未遷。每逢姓陶人，使我心依然。,
偶作二首,白居易,擾擾貪生人，幾何不夭閼。遑遑愛名人，幾何能貴達。伊餘信多幸，拖紫垂白髮。身為三品官，年已五十八。筋骸雖早衰，尚未苦羸惙。資產雖不豐，亦不甚貧竭。登山力猶在，遇酒興時發。無事日月長，不羈天地闊。安身有處所，適意無時節。解帶松下風，抱琴池上月。人間所重者，相印將軍鉞。謀慮系安危，威權主生殺。焦心一身苦，炙手旁人熱。未必方寸間，得如吾快活。日出起盥櫛，振衣入道場。寂然無他念，但對一爐香。日高始就食，食亦非膏粱。精粗隨所有，亦足飽充腸。日午脫巾簪，燕息窗下床。清風颯然至，臥可致羲皇。日西引杖屨，散步遊林塘。或飲茶一盞，或吟詩一章。日久多不食，有時唯命觴。何以送閒夜，一曲秋霓裳。一日分五時，作息率有常。自喜老後健，不嫌閒中忙。是非一以貫，身世交相忘。若問此何許，此是無何鄉。,
不致仕,白居易,七十而致仕，禮法有明文。何乃貪榮者，斯言如不聞？可憐八九十，齒墜雙眸昏。朝露貪名利，夕陽憂子孫。掛冠顧翠緌，懸車惜朱輪。金章腰不勝，傴僂入君門。誰不愛富貴？誰不戀君恩？年高須告老，名遂合退身。少時共嗤誚，晚歲多因循。賢哉漢二疏，彼獨是何人？寂寞東門路，無人繼去塵。,
卜居,白居易,遊宦京都二十春，貧中無處可安貧。長羨蝸牛猶有舍，不如碩鼠解藏身。卻求容立錐頭地，免似漂流木偶人。但道吾廬心便足，敢辭湫隘與囂塵。,
建昌江,白居易,建昌江水縣門前，立馬教人喚渡船。忽似妄年歸蔡渡，草風沙雨渭河邊。,
長慶二年七月自中書舍人出守杭州，路次藍溪,白居易,太原一男子，自顧庸且鄙。老逢不次恩，洗拔出泥滓。既居可言地，願助朝廷理。伏閣三上章，戇愚不稱旨。聖人存大體，優貸容不死。鳳詔停舍人，魚書除刺史。冥懷齊寵辱，委順隨行止。我自得此心，於茲十年矣。餘杭乃名郡，郡郭臨江汜。已想海門山，潮聲來入耳。昔予貞元末，羈旅曾遊此。甚覺太守尊，亦諳魚酒美。因生江海興，每羨滄浪水。尚擬拂衣行，況今兼祿仕。青山峰巒接，白日煙塵起。東道既不通，改轅遂南指。自秦窮楚越，浩蕩五千裡。聞有賢主人，而多好山水。是行頗為愜，所歷良可紀。策馬度藍溪，勝遊從此始。,
贈樊著作,白居易,陽城為諫議，以正事其君。其手如屈軼，舉必指佞臣。卒使不仁者，不得秉國鈞。元稹為御史，以直立其身。其心如肺石，動必達窮民。東川八十家，冤憤一言伸。劉闢肆亂心，殺人正紛紛。其嫂曰庾氏，棄絕不為親。從史萌逆節，隱心潛負恩。其佐曰孔戡，捨去不為賓。凡此士與女，其道天下聞。常恐國史上，但記鳳與麟。賢者不為名，名彰教乃敦。每惜若人輩，身死名亦淪。君為著作郎，職廢志空存。雖有良史才，直筆無所申。何不自著書，實錄彼善人。編為一家言，以備史闕文。,
思歸時初為校書郎。,白居易,養無晨昏膳，隱無伏臘資。遂求及親祿，黽勉來京師。薄俸未及親，別家已經時。冬積溫席戀，春違採蘭期。夏至一陰生，稍稍夕漏遲。塊然抱愁者，長夜獨先知。悠悠鄉關路，夢去身不隨。坐惜時節變，蟬鳴槐花枝。,
和《陽城驛》,白居易,商山陽城驛，中有嘆者誰。雲是元監察，江陵謫去時。忽見此驛名，良久涕欲垂。何故陽道州，名姓同於斯。憐君一寸心，寵辱誓不移。疾惡若巷伯，好賢如緇衣。沉吟不能去，意者欲改為。改為避賢驛，大署於門楣。荊人愛羊祜，戶曹改為辭。一字不忍道，況兼姓呼之。因題八百言，言直文甚奇。詩成寄與我，鏘若金和絲。上言陽公行，友悌無等夷。骨肉同衾裯，至死不相離。次言陽公跡，夏邑始棲遲。鄉人化其風，少長皆孝慈。次言陽公道，終日對酒卮。兄弟笑相顧，醉貌紅怡怡。次言陽公節，謇謇居諫司。誓心除國蠹，決死犯天威。終言陽公命，左遷天一涯。道州炎瘴地，身不得生歸。一一皆實錄，事事無孑遺。凡是為善者，聞之惻然悲。道州既已矣，往者不可追。何世無其人，來者亦可思。願以君子文，告彼大樂師。附於雅歌末，奏之白玉墀。天子聞此章，教化如法施。直諫從如流，佞臣惡如疵。宰相聞此章，政柄端正持。進賢不知倦，去邪勿復疑。憲臣聞此章，不敢懷依違。諫官聞此章，不忍縱詭隨。然後告史氏，舊史有前規。若作陽公傳，欲令後世知。不勞敘世家，不用費文辭。但於國史上，全錄元稹詩。,
酬吳七見寄,白居易,曲江有病客，尋常多掩關。又聞馬死來，不出身更閒。聞有送書者，自起出門看。素緘署丹字，中有瓊瑤篇。口吟耳自聽，當暑忽翛然。似漱寒玉冰，如聞商風弦。首章嘆時節，末句思笑言。懶慢不相訪，隔街如隔山。嘗聞陶潛語，心遠地自偏。君住安邑里，左右車徒喧。竹藥閉深院，琴尊開小軒。誰知市南地，轉作壺中天。君本上清人，名在石堂間。不知有何過，謫作人間仙。常恐歲月滿，飄然歸紫煙。莫忘蜉蝣內，進士有同年。,
放鷹,白居易,十月鷹出籠，草枯雉兔肥。下韝隨指顧，百擲無一遺。鷹翅疾如風，鷹爪利如錐。本為鳥所設，今為人所資。孰能使之然，有術甚易知。取其向背性，制在飢飽時。不可使長飽，不可使長飢。飢則力不足，飽則揹人飛。乘飢縱搏擊，未飽須縶維。所以爪翅功，而人坐收之。聖明馭英雄，其術亦如斯。鄙語不可棄，吾聞諸獵師。,
琵琶,白居易,弦清撥剌語錚錚，背卻殘燈就月明。賴是心無惆悵事，不然爭奈子絃聲。,
答《箭鏃》,白居易,矢人職司憂，為箭恐不精。精在利其鏃，錯磨鋒鏑成。插以青竹竿，羽之赤雁翎。勿言分寸鐵，為用乃長兵。聞有狗盜者，晝伏夜潛行。摩弓拭箭鏃，夜射不待明。一盜既流血，百犬同吠聲。狺狺嗥不已，主人為之驚。盜心憎主人，主人不知情。反責鏃太利，矢人獲罪名。寄言控弦者，願君少留聽。何不向西射，西天有狼星。何不向東射，東海有長鯨。不然學仁貴，三矢平虜庭。不然學仲連，一發下燕城。胡為射小盜，此用無乃輕。徒沾一點血，虛汙箭頭腥。,
答崔侍郎、錢舍人書問，因繼以詩,白居易,旦暮兩蔬食，日中一閒眠。便是了一日，如此已三年。心不擇時適，足不揀地安。窮通與遠近，一貫無兩端。常見今之人，其心或不然。在勞則念息，處靜已思喧。如是用身心，無乃自傷殘？坐輸憂惱便，安得形神全？吾有二道友，藹藹崔與錢。同飛青雲路，獨墮黃泥泉。歲暮物萬變，故情何不遷？應為平生心，與我同一源。帝鄉遠於日，美人高在天。誰謂萬里別，常若在目前。泥泉樂者魚，雲路遊者鸞。勿言云泥異，同在逍遙間。因君問心地，書後偶成篇。慎勿說向人，人多笑此言。,
上陽白髮人－愍怨曠也,白居易,上陽人，紅顏闇老白髮新。綠衣監使守宮門，一閉上陽多少春。玄宗末歲初選入，入時十六今六十。同時採擇百餘人，零落年深殘此身。憶昔吞悲別親族，扶入車中不教哭。皆雲入內便承恩，臉似芙蓉胸似玉。未容君王得見面，已被楊妃遙側目。妒令潛配上陽宮，一生遂向空房宿。宿空房，秋夜長，夜長無寐天不明。耿耿殘燈背壁影，蕭蕭暗雨打窗聲。春日遲，日遲獨坐天難暮。宮鶯百囀愁厭聞，樑燕雙棲老休妒。鶯歸燕去長悄然，春往秋來不記年。唯向深宮望明月，東西四五百回圓。今日宮中年最老，大家遙賜尚書號。小頭鞋履窄衣裳，青黛點眉眉細長。外人不見見應笑，天寶末年時世妝。上陽人，苦最多。少亦苦，老亦苦，少苦老苦兩如何。君不見昔時呂向美人賦，又不見今日上陽白髮歌。,
廢琴,白居易,絲桐合為琴，中有太古聲。古聲淡無味，不稱今人情。玉徽光彩滅，朱弦塵土生。廢棄來已久，遺音尚泠泠。不辭為君彈，縱彈人不聽。何物使之然？羌笛與秦箏。,
留別,白居易,秋涼卷朝簟，春暖撤夜衾。雖是無情物，欲別尚沉吟。況與有情別，別隨情淺深。二年歡笑意，一旦東西心。獨留誠可念，同行力不任。前事詎能料，後期諒難尋。唯有潺湲淚，不惜共沾襟。,
朝歸書寄元八,白居易,進入閣前拜，退就廊下餐。歸來昭國裡，人臥馬歇鞍。卻睡至日午，起坐心浩然。況當好時節，雨後清和天。柿樹綠陰合，王家庭院寬。瓶中鄠縣酒，牆上終南山。獨眠仍獨坐，開襟當風前。禪師與詩客，次第來相看。要語連夜語，須眠終日眠。除非奉朝謁，此外無別牽。年長身且健，官貧心甚安。幸無急病痛，不至苦飢寒。自此聊以適，外緣不能幹。唯應靜者信，難為動者言。臺中元侍御，早晚作郎官。未作郎官際，無人相伴閒。,
感春,白居易,老思不禁春，風光照眼新。花房紅鳥觜，池浪碧魚鱗。倚棹誰為伴，持杯自問身。心情多少在，六十二三人。,
一七令·詩,白居易,詩，綺美，瑰奇。明月夜，落花時。能助歡笑，亦傷別離。調清金石怨，吟苦鬼神悲。天下只應我愛，世間惟有君知。自從都尉別蘇句，便到司空送白辭。,
感春,白居易,巫峽中心郡，巴城四面春。草青臨水地，頭白見花人。憂喜皆心火，榮枯是眼塵。除非一杯酒，何物更關身？,
議婚,白居易,天下無正聲，悅耳即為娛。人間無正色，悅目即為姝。顏色非相遠，貧富則有殊。貧為時所棄，富為時所趨。紅樓富家女，金縷繡羅襦。見人不斂手，嬌痴二八初。母兄未開口，已嫁不須臾。綠窗貧家女，寂寞二十餘。荊釵不直錢，衣上無真珠。幾回人慾聘，臨日又踟躕。主人會良媒，置酒滿玉壺。四座且勿飲，聽我歌兩途。富家女易嫁，嫁早輕其夫。貧家女難嫁，嫁晚孝於姑。聞君欲娶婦，娶婦意何如。,
答《四皓廟》,白居易,天下有道見，無道卷懷之。此乃聖人語，吾聞諸仲尼。矯矯四先生，同稟希世資。隨時有顯晦，秉道無磷緇。秦皇肆暴虐，二世遘亂離。先生相隨去，商嶺採紫芝。君看秦獄中，戮辱者李斯。劉項爭天下，謀臣竟悅隨。先生如鸞鶴，去入冥冥飛。君看齊鼎中，焦爛者酈其。子房得沛公，自謂相遇遲。八難掉舌樞，三略役心機。辛苦十數年，晝夜形神疲。竟雜霸者道，徒稱帝者師。子房爾則能，此非吾所宜。漢高之季年，嬖寵鍾所私。冢嫡欲廢奪，骨肉相憂疑。豈無子房口，口舌無所施。亦有陳平心，心計將何為。皤皤四先生，高冠危映眉。從容下南山，顧盼入東闈。前瞻惠太子，左右生羽儀。卻顧戚夫人，楚舞無光輝。心不畫一計，口不吐一詞。闇定天下本，遂安劉氏危。子房吾則能，此非爾所知。先生道既光，太子禮甚卑。安車留不住，功成棄如遺。如彼旱天雲，一雨百穀滋。澤則在天下，雲復歸希夷。勿高巢與由，勿尚呂與伊。巢由往不返，伊呂去不歸。豈如四先生，出處兩逶迤。何必長隱逸，何必長濟時。由來聖人道，無朕不可窺。卷之不盈握，舒之亙八陲。先生道甚明，夫子猶或非。願子辨其惑，為予吟此詩。,
贈王山人,白居易,玉芝觀裡王居士，服氣餐霞善養身。夜後不聞龜喘息，秋來唯長鶴精神。容顏盡怪長如故，名姓多疑不是真。貴重榮華輕壽命，知君悶見世間人。,
寄李十一建,白居易,外事牽我形，外物誘我情。李君別來久，褊吝從中生。憶昨訪君時，立馬扣柴荊。有時君未起，稚子喜先迎。連步笑出門，衣翻冠或傾。掃階苔紋綠，拂榻藤陰清。家醞及春熟，園葵乘露烹。看山東亭坐，待月南原行。門靜唯鳥語，坊遠少鼓聲。相對盡日言，不及利與名。分手來幾時，明月三四盈。別時殘花落，及此新蟬鳴。芳歲忽已晚，離抱悵未平。豈不思命駕，吏職坐相縈。前時君有期，訪我來山城。心賞久雲阻，言約無自輕。相去幸非遠，走馬一日程。,
贈王山人,白居易,聞君減寢食，日聽神仙說。暗待非常人，潛求長生訣。言長本對短，未離生死轍。假使得長生，才能勝夭折。松樹千年朽，槿花一日歇。畢竟共虛空，何須誇歲月。彭殤徒自異，生死終無別。不如學無生，無生即無滅。,
酬張十八訪宿見贈自此後詩為贊善大夫時所,白居易,昔我為近臣，君常稀到門。今我官職冷，君君來往頻。我受狷介性，立為頑拙身。平生雖寡合，合即無緇磷。況君秉高義，富貴視如雲。五侯三相家，眼冷不見君。問其所與遊，獨言韓舍人。其次即及我，我愧非其倫。胡為謬相愛，歲晚逾勤勤？落然頹檐下，一話夜達晨。床單食味薄，亦不嫌我貧。日高上馬去，相顧猶逡巡。長安久無雨，日赤風昏昏。憐君將病眼，為我犯埃塵。遠從延康裡，來訪曲江濱。所重君子道，不獨愧相親。,
庭鬆,白居易,堂下何所有？十鬆當我階。亂立無行次，高下亦不齊。高者三丈長，下者十尺低。有如野生物，不知何人栽。接以青瓦屋，承之白沙臺。朝昏有風月，燥溼無塵泥。疏韻秋槭槭，涼陰夏悽悽。春深微雨夕，滿葉珠蓑蓑。歲暮大雪天，壓枝玉皚皚。四時各有趣，萬木非其儕。去年買此宅，多為人所咳。一家二十口，移轉就鬆來。移來有何得，但得煩襟開。即此是益友，豈必交賢才？顧我猶俗士，冠帶走塵埃。未稱為鬆主，時時一愧懷。,
夢仙,白居易,人有夢仙者，夢身升上清。坐乘一白鶴，前引雙紅旌。羽衣忽飄飄，玉鸞俄錚錚。半空直下視，人世塵冥冥。漸失鄉國處，才分山水形。東海一片白，列嶽五點青。須臾群仙來，相引朝玉京。安期羨門輩，列侍如公卿。仰謁玉皇帝，稽首前致誠。帝言汝仙才，努力勿自輕。卻後十五年，期汝不死庭。再拜受斯言，既寤喜且驚。祕之不敢洩，誓志居巖扃。恩愛舍骨肉，飲食斷羶腥。朝餐雲母散，夜吸沆瀣精。空山三十載，日望輜軿迎。前期過已久，鸞鶴無來聲。齒髮日衰白，耳目減聰明。一朝同物化，身與糞壤並。神仙信有之，俗力非可營。苟無金骨相，不列丹臺名。徒傳辟穀法，虛受燒丹經。只自取勤苦，百年終不成。悲哉夢仙人，一夢誤一生！,
傷宅,白居易,誰家起甲第，朱門大道邊？豐屋中櫛比，高牆外迴環。累累六七堂，棟宇相連延。一堂費百萬，鬱郁起青煙。洞房溫且清，寒暑不能幹。高堂虛且迥，坐臥見南山。繞廊紫藤架，夾砌紅藥欄。攀枝摘櫻桃，帶花移牡丹。主人此中坐，十載為大官。廚有臭敗肉，庫有貫朽錢。誰能將我語，問爾骨肉間：豈無窮賤者，忍不救飢寒？如何奉一身，直欲保千年？不見馬家宅，今作奉誠園。,
和《雉媒》,白居易,吟君雉媒什，一哂復一嘆。和之一何晚，今日仍成篇。豈唯鳥有之，抑亦人復然。張陳刎頸交，竟以勢不完。至今不平氣，塞絕泜水源。趙襄骨肉親，亦以利相殘。至今不善名，高於磨笄山。況此籠中雉，志在飲啄間。稻樑暫入口，性已隨人遷。身苦亦自忘，同族何足言？但恨為媒拙，不足以自全。勸君今日後，養鳥養青鸞。青鸞一失侶，至死守孤單。勸君今日後，結客結任安。主人賓客去，獨住在門闌。,
和《分水嶺》,白居易,高嶺峻稜稜，細泉流亹亹。勢分合不得，東西隨所委。悠悠草蔓底，濺濺石罅裡。分流來幾年，晝夜兩如此。朝宗遠不及，去海三千里。浸潤小無功，山苗長旱死。縈紆用無所，奔迫流不已。唯作嗚咽聲，夜入行人耳。有源殊不竭，無坎終難止。同出而異流，君看何所似。有似骨肉親，派別從茲始。又似勢利交，波瀾相背起。所以贈君詩，將君何所比。不比山上泉，比君井中水。,
寒食野望吟,白居易,烏啼鵲噪昏喬木，清明寒食誰家哭。風吹曠野紙錢飛，古墓壘壘春草綠。棠梨花映白楊樹，盡是死生別離處。冥冥重泉哭不聞，蕭蕭暮雨人歸去。,寒食節，思鄉詩
病中五絕句,白居易,世間生老病相隨，此事心中久自知。今日行年將七十，猶須慚愧病來遲。方寸成灰鬢作絲，假如強健亦何為。家無憂累身無事，正是安閒好病時。李君墓上鬆應拱，元相池頭竹盡枯。多幸樂天今始病，不知合要苦治無？李、元皆予執友也。杓直少予八歲，即世已九年。微之少予七年，薨已八年矣。今予始病，得非幸乎。目昏思寢即安眠，足軟妨行便坐禪。身作醫王心是藥，不勞和扁到門前。交親不要苦相憂，亦擬時時強出遊。但有心情何用腳，陸乘肩輿水乘舟。,
詠拙,白居易,所稟有巧拙，不可改者性。所賦有厚薄，不可移者命。我性愚且蠢，我命薄且屯。問我何以知，所知良有因。亦曾舉兩足，學人蹋紅塵。從茲知性拙，不解轉如輪。亦曾奮六翮，高飛到青雲。從茲知命薄，摧落不逡巡。慕貴而厭賤，樂富而惡貧。同此天地間，我豈異於人。性命苟如此，反則成苦辛。以此自安分，雖窮每欣欣。葺茅為我廬，編蓬為我門。縫布作袍被，種穀充盤飧。靜讀古人書，閒釣清渭濱。優哉復遊哉，聊以終吾身。,
燕詩示劉叟,白居易,樑上有雙燕，翩翩雄與雌。銜泥兩椽間，一巢生四兒。四兒日夜長，索食聲孜孜。青蟲不易捕，黃口無飽期。觜爪雖欲敝，心力不知疲。須臾十來往，猶恐巢中飢。辛勤三十日，母瘦雛漸肥。喃喃教言語，一一刷毛衣。一旦羽翼成，引上庭樹枝。舉翅不回顧，隨風四散飛。雌雄空中鳴，聲盡呼不歸。卻入空巢裡，啁啾終夜悲。燕燕爾勿悲，爾當返自思。思爾為雛日，高飛背母時。當時父母念，今日爾應知。,
哭王質夫,白居易,仙遊寺前別，別來十年餘。生別猶怏怏，死別復何如？客從梓潼來，道君死不虛。驚疑心未信，欲哭復踟躕。踟躕寢門側，聲發涕亦俱。衣上今日淚，篋中前月書。憐君古人風，重有君子儒。篇詠陶謝輩，風衿嵇阮徒。出身既蹇屯，生世仍須臾。誠知天至高，安得不一呼？江南有毒蟒，江北有妖狐。皆享千年壽，多於王質夫。不知彼何德？不識此何辜？,
移家入新宅,白居易,移家入新宅，罷郡有餘貲。既可避燥溼，復免憂寒飢。疾平未還假，官閒得分司。幸有俸祿在，而無職役羈。清旦盥漱畢，開軒捲簾幃。家人及雞犬，隨我亦熙熙。取興或寄酒，放情不過詩。何必苦修道，此即是無為。外累信已遣，中懷時有思。有思一何遠，默坐低雙眉。十載囚竄客，萬時征戍兒。春朝鎖籠鳥，冬夜支床龜。驛馬走四蹄，痛酸無歇期。磑牛封兩目，昏閉何人知。誰能脫放去，四散任所之。各得適其性，如吾今日時。,
琴,白居易,置琴曲几上，慵坐但含情。何煩故揮弄，風弦自有聲。,
紫藤,白居易,藤花紫蒙茸，藤葉青扶疏。誰謂好顏色，而為害有餘。下如蛇屈盤，上若繩縈紆。可憐中間樹，束縛成枯株。柔蔓不自勝，嫋嫋掛空虛。豈知纏樹木，千夫力不如。先柔後為害，有似諛佞徒。附著君權勢，君迷不肯誅。又如妖婦人，綢繆蠱其夫。奇邪壞人室，夫惑不能除。寄言邦與家，所慎在其初。毫末不早辨，滋蔓信難圖。願以藤為誡，銘之於座隅。,
薛中丞,白居易,百人無一直，百直無一遇。借問遇者誰，正人行得路。中丞薛存誠，守直心甚固。皇明燭如日，再使秉王度。奸豪與佞巧，非不憎且懼。直道漸光明，邪謀難蓋覆。每因匪躬節，知有匡時具。張為墜網綱，倚作頹檐柱。悠哉上天意，報施紛回互。自古已冥茫，從今尤不諭。豈與小人意，昏然同好惡。不然君子人，何反如朝露。裴相昨已夭，薛君今又去。以我惜賢心，五年如旦暮。況聞善人命，長短系運數。今我一涕零，豈為中丞故。,
和錢員外答盧員外《早春獨遊曲江見寄長句》,白居易,春來有色暗融融，先到詩情酒思中。柳岸霏微浥塵雨，杏園澹盪開花風。聞君獨遊心鬱郁，薄晚新晴騎馬出。醉思詩侶有同年，春嘆翰林無暇日。雲夫首唱寒玉音，蔚章繼和春搜吟。此時我亦閉門坐，一日風光三處心。雲夫、蔚章同年及第。時餘與蔚章同在翰林。］,
木芙蓉,白居易,晚函秋霧誰相似，如玉佳人帶酒容。,
春興,白居易,晚隨酒客花間散，夜與琴僧月下期。,
陰山道,白居易,陰山道，陰山道，紇邏敦肥水泉好。每至戎人送馬時，道旁千里無纖草。草盡泉枯馬病羸，飛龍但印骨與皮。五十匹縑易一匹，縑去馬來無了日。養無所用去非宜，每歲死傷十六七。縑絲不足女工苦，疏織短截充匹數。藕絲蛛網三丈餘，回鶻訴稱無用處。鹹安公主號可敦，遠為可汗頻奏論。元和二年下新敕，內出金帛酬馬直。仍詔江淮馬價縑，從此不令疏短織。合羅將軍呼萬歲，捧授金銀與縑彩。誰知黠虜啟貪心，明年馬多來一倍。縑漸好，馬漸多。陰山虜，奈爾何。,
和春深二十首,白居易,何處春深好，春深富貴家。馬為中路鳥，妓作後庭花。羅綺驅論隊，金銀用斷車。眼前何所苦，唯苦日西斜。何處春深好，春深貧賤家。荒涼三徑草，冷落四鄰花。奴困歸傭力，妻愁出賃車。途窮平路險，舉足劇褒斜。何處春深好，春深執政家。鳳池添硯水，雞樹落衣花。詔借當衢宅，恩容上殿車。延英開對久，門與日西斜。何處春深好，春深方鎮家。通犀排帶胯，瑞鶻勘袍花。飛絮衝球馬，垂楊拂妓車。戎裝拜春設，左握寶刀斜。何處春深好，春深刺史家。陰繁棠布葉，歧秀麥分花。五疋鳴珂馬，雙輪畫軾車。和風引行樂，葉葉隼旟斜。何處春深好，春深學士家。鳳書裁五色，馬鬣剪三花。蠟炬開明火，銀臺賜物車。相逢不敢揖，彼此帽低斜。何處春深好，春深女學家。慣看溫室樹，飽識浴堂花。御印提隨仗，香箋把下車。宋家宮樣髻，一片綠雲斜。何處春深好，春深御史家。絮縈驄馬尾，蝶繞繡衣花。破柱行持斧，埋輪立駐車。入班遙認得，魚貫一行斜。何處春深好，春深遷客家。一杯寒食酒，萬里故園花。炎瘴蒸如火，光陰走似車。為憂鵩鳥至，只恐日光斜。何處春深好，春深經業家。唯求太常第，不管曲江花。折桂名慚郄，收螢志慕車。官場泥鋪處，最怕寸陰斜。何處春深好，春深隱士家。野衣裁薜葉，山飯晒松花。蘭索紉幽佩，蒲輪駐軟車。林間箕踞坐，白眼向人斜。何處春深好，春深漁父家。鬆灣隨棹月，桃浦落船花。投餌移輕楫，牽輪轉小車。蕭蕭蘆葉裡，風起釣絲斜。何處春深好，春深潮戶家。濤翻三月雪，浪噴四時花。曳練馳千馬，驚雷走萬車。餘波落何處，江轉富陽斜。何處春深好，春深痛飲家。十分杯里物，五色眼前花。鋪啜眠糟甕，流涎見麴車。杜甫詩云：路見麴車口流涎。中山一沉醉，千度日西斜。何處春深好，春深上巳家。蘭亭席上酒，曲洛岸邊花。弄水遊童棹，湔裾小婦車。齊橈爭渡處，一匹錦標斜。何處春深好，春深寒食家。玲瓏鏤雞子，宛轉綵球花。碧草追遊騎，紅塵拜掃車。鞦韆細腰女，搖曳逐風斜。何處春深好，春深博弈家。一先爭破眼，六聚鬥成花。鼓應投棋馬，兵衝象戲車。彈棋局上事，最妙是長斜。何處春深好，春深嫁女家。紫排襦上雉，黃帖鬢邊花。轉燭初移障，鳴環欲上車。青衣傳氈褥，錦繡一條斜。何處春深好，春深娶婦家。兩行籠裡燭，一樹扇間花。賓拜登華席，親迎障幰車。催妝詩未了，星斗漸傾斜。何處春深好，春深妓女家。眉欺楊柳葉，裙妒石榴花。蘭麝薰行被，金銅釘坐車。杭州蘇小小，人道最夭斜。,
贈夢得,白居易,心中萬事不思量，坐倚屏風臥向陽。漸覺詠詩猶老醜，豈宜憑酒更粗狂。頭垂白髮我思退，腳蹋青雲君欲忙。只有今春相伴在，花前剩醉兩三場。,
念金鑾子二首,白居易,衰病四十身，嬌痴三歲女。非男猶勝無，慰情時一撫。一朝舍我去，魂影無處所。況念夭札時，嘔啞初學語。始知骨肉愛，乃是憂悲聚。唯思未有前，以理遣傷苦。忘懷日已久，三度移寒暑。今日一傷心，因逢舊乳母。與爾為父子，八十有六旬。忽然又不見，邇來三四春。形質本非實，氣聚偶成身。恩愛元是妄，緣合暫為親。念茲庶有悟，聊用遣悲辛。暫將理自奪，不是忘情人。,
感情,白居易,中庭晒服玩，忽見故鄉履。昔贈我者誰？東鄰嬋娟子。因思贈時語，特用結終始。永願如履綦，雙行復雙止。自吾謫江郡，漂盪三千里。為感長情人，提攜同到此。今朝一惆悵，反覆看未已。人只履猶雙，何曾得相似？可嗟復可惜，錦表繡為裡。況經梅雨來，色暗花草死。,
贈夢得,白居易,前日君家飲，昨日王家宴。今日過我廬，三日三會面。當歌聊自放，對酒交相勸。為我盡一杯，與君發三願。一願世清平，二願身強健。三願臨老頭，數與君相見。,
郡中春宴，因贈諸客,白居易,僕本儒家子，待詔金馬門。塵忝親近地，孤負聖明恩。一旦奉優詔，萬里牧遠人。可憐島夷帥，自稱為使君。身騎牂牁馬，口食塗江鱗。暗淡緋衫故，斕斑白髮新。是時歲二月，玉曆布春分。頒條示皇澤，命宴及良辰。冉冉趨府吏，蚩蚩聚州民。有如蟄蟲鳥，亦應天地春。薰草蓆鋪座，藤枝酒注樽。中庭無平地，高下隨所陳。蠻鼓聲坎坎，巴女舞蹲蹲。使君居上頭，掩口語眾賓。勿笑風俗陋，勿欺官府貧。蜂巢與蟻穴，隨分有君臣。,
達哉樂天行,白居易,達哉達哉白樂天，分司東都十三年。七旬才滿冠已掛，半祿半及車先懸。或伴遊客春行樂，或隨山僧夜坐禪。二年忘卻問家事，門庭多草廚少煙。庖童朝告鹽米盡，侍婢暮訴衣裳穿。妻孥不悅甥侄悶，而我醉臥方陶然。起來與爾畫生計，薄產處置有後先。先賣南坊十畝園，次賣東都五頃田。然後兼賣所居宅，彷彿獲緡二三千。半與爾充衣食費，半與吾供酒肉錢。吾今已年七十一，眼昏須白頭風眩。但恐此錢用不盡，即先朝露歸夜泉。未歸且住亦不惡，飢餐樂飲安穩眠。死生無可無不可，達哉達哉白樂天。,
立碑,白居易,勳德既下衰，文章亦陵夷。但見山中石，立作路旁碑。銘勳悉太公，敘德皆仲尼。復以多為貴，千言直萬貲。為文彼何人，想見下輩時。但欲愚者悅，不思賢者嗤。豈獨賢者嗤，乃傳後代疑。古石蒼苔字，安知是愧詞！我聞望江縣，曲令撫煢嫠，曲令名信陵。在官有仁政，名不聞京師。身歿欲歸葬，百姓遮路歧。攀轅不得歸，留葬此江湄。至今道其名，男女涕皆垂。無人立碑碣，唯有邑人知。銘勳悉太公，敘德皆仲尼：一作勳名悉太公，德教皆仲尼。,
贈夢得,白居易,年顏老少與君同，眼未全昏耳未聾。放醉臥為春日伴，趁歡行入少年叢。尋花借馬煩川守，弄水偷船惱令公。聞道洛城人盡怪，呼為劉白二狂翁。,
和《古社》,白居易,廢村多年樹，生在古社隈。為作妖狐窟，心空身未摧。妖狐變美女，社樹成樓臺。黃昏行人過，見者心裴回。飢雕竟不捉，老犬反為媒。歲媚少年客，十去九不回。昨夜雲雨合，烈風驅迅雷。風拔樹根出，雷劈社壇開。飛電化為火，妖狐燒作灰。天明至其所，清曠無氛埃。舊地葺村落，新田闢荒萊。始知天降火，不必常為災。勿謂神默默，勿謂天恢恢。勿喜犬不捕，勿誇雕不猜。寄言狐媚者，天火有時來。,
紫毫筆,白居易,紫毫筆，尖如錐兮利如刀。江南石上有老兔，吃竹飲泉生紫毫。宣城之人採為筆，千萬毛中揀一毫。毫雖輕，功甚重。管勒工名充歲貢，君兮臣兮勿輕用。勿輕用，將何如？願賜東西府御史，願頒左右臺起居。搦管趨入黃金闕，抽毫立在白玉除。臣有奸邪正衙奏，君有動言直筆書。起居郎，侍御史，爾知紫毫不易致。每歲宣城進筆時，紫毫之價如金貴。慎勿空將彈失儀，慎勿空將錄製詞。,
所懷,白居易,小宅非全陋，中堂不甚卑。聊堪會親族，足以貯妻兒。暖帳迎冬設，溫爐向夜施。裘新青兔褐，褥軟白猿皮。似鹿眠深草，如雞宿穩枝。逐身安枕蓆，隨事有屏帷。病致衰殘早，貧營活計遲。由來蠶老後，方是繭成時。,
秋山,白居易,久病曠心賞，今朝一登山。山秋雲物冷，稱我清羸顏。白石臥可枕，青蘿行可攀。意中如有得，盡日不欲還。人生無幾何，如寄天地間。心有千載憂，身無一日閒。何時解塵網，此地來掩關。,
泛湓水,白居易,四月未全熱，麥涼江氣秋。湖山處處好，最愛湓水頭。湓水從東來，一派入江流。可憐似縈帶，中有隨風舟。命酒一臨泛，舍鞍揚棹謳。放回岸傍馬，去逐波間鷗。煙浪始渺渺，風襟亦悠悠。初疑上河漢，中若尋瀛洲。汀樹綠拂地，沙草芳未休。青蘿與紫葛，枝蔓垂相樛。繫纜步平岸，回頭望江州。城雉映水見，隱隱如蜃樓。日入意未盡，將歸復少留。到官行半歲，今日方一遊。此地來何暮，可以寫吾憂。,
達理二首,白居易,何物壯不老，何時窮不通。如彼音與律，宛轉旋為宮。我命獨何薄，多悴而少豐。當壯已先衰，暫泰還長窮。我無奈命何，委順以待終。命無奈我何，方寸如虛空。懵然與化俱，混然與俗同。誰能坐自苦，齟齬於其中。舒姑化為泉，牛哀病作虎。或柳生肘間，或男變為女。鳥獸及水木，本不與民伍。胡然生變遷，不待死歸土。百骸是己物，尚不能為主。況彼時命間，倚伏何足數。時來不可遏，命去焉能取。唯當養浩然，吾聞達人語。,
送客,白居易,病上籃輿相送來，衰容秋思兩悠哉。涼風嫋嫋吹槐子，卻請行人勸一杯。,
開成大行皇帝輓歌詞四首奉敕撰進,白居易,御宇恢皇化，傳家葉至公。華夷臣妾內，堯舜弟兄中。制度移民俗，文章變國風。開成與貞觀，實錄事多同。晏駕辭雙闕，靈儀出九衢。上雲歸碧落，下席葬蒼梧。蓂晚餘堯歷，龜新啟夏圖。三朝聯棣萼，從古帝王無。嚴恭七月禮，哀慟萬人心。地感騰秋氣，天愁結夕陰。鼎湖龍漸遠，濛汜日初沉。唯有云韶樂，長留治世音。化成同軌表清平，恩結連枝感聖明。帝與九齡雖吉夢，山呼萬歲是虛聲。月低儀仗辭蘭路，風引笳簫入柏城。老病龍髯攀不及，東周退傅最傷情。,
食筍,白居易,此州乃竹鄉，春筍滿山谷。山夫折盈抱，抱來早市鬻。物以多為賤，雙錢易一束。置之炊甑中，與飯同時熟。紫籜坼故錦，素肌擘新玉。每日遂加餐，經時不思肉。久為京洛客，此味常不足。且食勿踟躕，南風吹作竹。,
初入峽有感,白居易,上有萬仞山，下有千丈水。蒼蒼兩岸間，闊狹容一葦。瞿唐呀直瀉，灩澦屹中峙。未夜黑巖昏，無風白浪起。大石如刀劍，小石如牙齒。一步不可行，況千三百里。苒箬竹蔑稔，欹危楫師趾。一跌無完舟，吾生繫於此。常聞仗忠信，蠻貊可行矣。自古漂沉人，豈盡非君子。況吾時與命，蹇舛不足恃。常恐不才身，復作無名死。,
早興,白居易,晨光出照屋樑明，初開啟門鼓一聲。犬上階眠知地溼，鳥臨窗語報天晴。半銷宿酒頭仍重，新脫冬衣體乍輕。睡覺心空思想盡，近來鄉夢不多成。,
讀《漢書》,白居易,禾黍與稂莠，雨來同日滋。桃李與荊棘，霜降同夜萎。草木既區別，榮枯那等夷。茫茫天地意，無乃太無私。小人與君子，用置各有宜。奈何西漢末，忠邪並信之。不然盡信忠，早絕邪臣窺。不然盡信邪，早使忠臣知。優遊兩不斷，盛業日已衰。痛矣蕭京輩，終令陷禍機。簫望之、京房等每讀元成紀，憤憤令人悲。寄言為國者，不得學天時。寄言為臣者，可以鑑於斯。,
放魚自此後詩到江州作。,白居易,曉日提竹籃，家僮買春蔬。青青芹蕨下，疊臥雙白魚。無聲但呀呀，以氣相喣濡。傾籃寫地上，撥剌長尺餘。豈唯刀機憂，坐見螻蟻圖。脫泉雖已久，得水猶可蘇。放之小池中，且用救乾枯。水小池窄狹，動尾觸四隅。一時幸苟活，久遠將何如。憐其不得所，移放於南湖。南湖連西江，好去勿踟躕。施恩即望報，吾非斯人徒。不須泥沙底，辛苦覓明珠。,
白牡丹,白居易,白花冷澹無人愛，亦佔芳名道牡丹。應似東宮白贊善，被人還喚作朝官。,
閨情,白居易,煙攢錦帳凝還散，風捲羅帷掩更開。,
題岳陽樓,白居易,岳陽城下水漫漫，獨上危樓倚曲欄。春岸綠時連夢澤，夕波紅處近長安。猿攀樹立啼何苦，雁點湖飛渡亦難。此地唯堪畫圖障，華堂張與貴人看。,
柳絮,白居易,三月盡是頭白日，與春老別更依依。憑鶯為向楊花道，絆惹春風莫放歸。,
鄭生嘗隱天台，徵起而仕。今復謝病，隱於此,白居易,鄭君得自然，虛白生心胸。吸彼沆瀣精，凝為冰雪容。大君貞元初，求賢致時雍。蒲輪入翠微，迎下天台峰。赤城別松喬，黃閣交夔龍。俯仰受三命，從容辭九重。出籠鶴翩翩，歸林鳳雍雍。在火辨良玉，經霜識貞鬆。新居寄楚山，山碧溪溶溶。丹灶燒煙熅，黃精花丰茸。蕙帳夜琴澹，桂尊春酒濃。時人不到處，苔石無塵蹤。我今何為者，趨世身龍鍾。不向林壑訪，無由朝市逢。終當解塵纓，卜築來相從。,
寄元九　自此後在渭村作。,白居易,晨雞才發聲，夕雀俄斂冀。晝夜往復來，疾如出入息。非徒改年貌，漸覺無心力。自念因念君，俱為老所逼。君年雖校少，憔悴謫南國。三年不放歸，炎瘴消顏色。山無殺草霜，水有含沙蜮。健否遠不知，書多隔年得。願君少愁苦，我亦加餐食。各保金石軀，以慰長相憶。,
寄元九,白居易,一病經四年，親朋書信斷。窮通合易交，自笑知何晚。元君在荊楚，去日唯雲遠。彼獨是何人，心如石不轉？憂我貧病身，書來唯勸勉：上言少愁苦，下道加餐飯。憐君為謫吏，窮薄家貧褊。三寄衣食資，數盈二十萬。豈是貪衣食？感君心繾綣！念我口中食，分君身上暖。不因身病久，不因命多蹇。平生親友心，豈得知深淺？,
早蟬,白居易,六月初七日，江頭蟬始鳴。石楠深葉裡，薄暮兩三聲。一催衰鬢色，再動故園情。西風殊未起，秋思先秋生。憶昔在東掖，宮槐花下聽。今朝無限思，雲樹繞湓城。,
早蟬,白居易,月出先照山，風生先動水。亦如早蟬聲，先入閒人耳。一聞愁意結，再聽鄉心起。渭上新蟬聲，先聽渾相似。衡門有誰聽，日暮槐花裡。,
寒食夜,白居易,無月無燈寒食夜，夜深獨立暗花前。忽因時節驚年幾，四十如今欠一年。,
對酒閒吟贈同老者,白居易,人生七十稀，我年幸過之。遠行將盡路，春夢欲覺時。家事口不問，世名心不思。老既不足嘆，病亦不能治。扶侍仰婢僕，將養信妻兒。飢飽進退食，寒暄加減衣。聲妓放鄭衛，裘馬脫輕肥。百事盡除去，尚餘酒與詩。興來吟一篇，吟罷酒一卮。不獨適情性，兼用扶衰羸。雲液灑六腑，陽和生四肢。於中我自樂，此外吾不知。寄問同老者，舍此將安歸？莫學蓬心叟，胸中殘是非。,
贈內,白居易,漠漠暗苔新雨地，微微涼露欲秋天。莫對月明思往事，損君顏色減君年。,
勸酒,白居易,昨與美人對尊酒，朱顏如花腰似柳。今與美人傾一杯，秋風颯颯頭上來。年光似水向東去，兩鬢不禁白日催。東鄰起樓高百尺，璇題照日光相射。珠翠無非二八人，盤筵何啻三千客。鄰家儒者方下帷，夜誦古書朝忍飢。身年三十未入仕，仰望東鄰安可期。一朝逸翮乘風勢，金榜高張登上第。春闈未了冬登科，九萬摶風誰與繼。不逾十稔居臺衡，門前車馬紛縱橫。人人仰望在何處，造化筆頭雲雨生。東鄰高樓色未改，主人云亡息猶在。金玉車馬一不存，朱門更有何人待。牆垣反鎖長安春，樓臺漸漸屬西鄰。鬆篁薄暮亦棲鳥，桃李無情還笑人。憶昔東鄰宅初構，雲甍彩棟皆非舊。玳瑁筵前翡翠棲，芙蓉池上鴛鴦鬥。日往月來凡幾秋，一衰一盛何悠悠。但教帝裡笙歌在，池上年年醉五侯。,
贈內,白居易,生為同室親，死為同穴塵。他人尚相勉，而況我與君。黔婁固窮士，妻賢忘其貧。冀缺一農夫，妻敬儼如賓。陶潛不營生，翟氏自爨薪。梁鴻不肯仕，孟光甘布裙。君雖不讀書，此事耳亦聞。至此千載後，傳是何如人。人生未死間，不能忘其身。所須者衣食，不過飽與溫。蔬食足充飢，何必膏粱珍。繒絮足禦寒，何必錦繡文。君家有貽訓，清白遺子孫。我亦貞苦士，與君新結婚。庶保貧與素，偕老同欣欣。,
寄元九,白居易,身為近密拘，心為名檢縛。月夜與花時，少逢杯酒樂。唯有元夫子，閒來同一酌。把手或酣歌，展眉時笑謔。今春除御史，前月之東洛。別來未開顏，塵埃滿尊杓。蕙風晚香盡，槐雨餘花落。秋意一蕭條，離容兩寂寞。況隨白日老，共負青山約。誰識相念心，韝鷹與籠鶴。,
寒食夜,白居易,四十九年身老日，一百五夜月明天。抱膝思量何事在，痴男騃女喚鞦韆。,
生離別,白居易,食櫱不易食梅難，櫱能苦兮梅能酸。未如生別之為難，苦在心兮酸在肝。晨雞再鳴殘月沒，征馬連嘶行人出。回看骨肉哭一聲，梅酸櫱苦甘如蜜。黃河水白黃雲秋，行人河邊相對愁。天寒野曠何處宿，棠梨葉戰風颼颼。生離別，生離別，憂從中來無斷絕。憂極心勞血氣衰，未年三十生白髮。,
勸酒,白居易,勸君一醆君莫辭，勸君兩醆君莫疑，勸君三醆君始知。面上今日老昨日，心中醉時勝醒時。天地迢遙自長久，白兔赤烏相趁走。身後堆金拄北斗，不如生前一樽酒。君不見春明門外天欲明，喧喧歌哭半死生。遊人駐馬出不得，白輿素車爭路行。歸去來，頭已白，典錢將用買酒吃。,
春末夏初閒遊江郭二首,白居易,閒出乘輕屐，徐行蹋軟沙。觀魚傍湓浦，看竹入楊家。湓浦多魚。浦西有楊侍郎宅，多好竹。林迸穿籬筍，藤飄落水花。雨埋釣舟小，風揚酒旗斜。嫩剝青菱角，濃煎白茗芽。淹留不知夕，城樹欲棲鴉。柳影繁初合，鶯聲澀漸稀。早梅迎夏結，殘絮送春飛。西日韶光盡，南風暑氣微。展張新小簟，熨帖舊生衣。綠蟻杯香嫩，紅絲膾縷肥。故園無此味，何必苦思歸？,
裴常侍以題薔薇架十八韻見示因廣為三十韻以,白居易,託質依高架，攢花對小堂。晚開春去後，獨秀院中央。霽景朱明早，芳時白晝長。穠因天與色，麗共日爭光。剪碧排千萼，研朱染萬房。煙條塗石綠，粉蕊撲雌黃。根動彤雲湧，枝搖赤羽翔。九微燈炫轉，七寶帳熒煌。淑氣薰行徑，清陰接步廊。照樑迷藻梲，耀壁變雕牆。爛若叢然火，殷於葉得霜。胭脂含臉笑，蘇合裛衣香。浹洽濡晨露，玲瓏漏夕陽。合羅排勘纈，醉暈淺深妝。乍見疑回面，遙看誤斷腸。風朝舞飛燕，雨夜泣蕭娘。桃李慚無語，芝蘭讓不芳。山榴何細碎，石竹苦尋常。蕙慘偎欄避，蓮羞映浦藏。怯教蕉葉戰，妒得柳花狂。豈可輕嘲詠，應須痛比方。畫屏風自展，繡傘蓋誰張。翠錦挑成字，丹砂印著行。猩猩凝血點，瑟瑟蹙金匡。散亂萎紅片，尖纖嫩紫芒。觸僧飄毳褐，留妓冒羅裳。寡和陽春曲，多情騎省郎。緣誇美顏色，引出好文章。東顧辭仁裡，西歸入帝鄉。假如君愛殺，留著莫移將。,
夜雨有念,白居易,以道治心氣，終歲得晏然。何乃慼慼意，忽來風雨天？既非慕榮顯，又不恤飢寒。胡為悄不樂，抱膝殘燈前？形影暗相問，心默對以言。骨肉能幾人？各在天一端。吾兄寄宿州，吾弟客東川。南北五千裡，吾身在中間。欲去病未能，欲住心不安。有如波上舟，此縛而彼牽。自我向道來，於今六七年。煉成不二性，銷盡千萬緣。唯有恩愛火，往往猶熬煎。豈是藥無效，病多難盡蠲。,
清明夜,白居易,好風朧月清明夜，碧砌紅軒刺史家。獨繞回廊行復歇，遙聽絃管暗看花。,清明節
贖雞,白居易,清晨臨江望，水禽正喧繁。鳧雁與鷗鷺，遊颺戲朝暾。適有鬻雞者，挈之來遠村。飛鳴彼何樂，窘束此何冤。喔喔十四雛，罩縛同一樊。足傷金距縮，頭搶花冠翻。經宿廢飲啄，日高詣屠門。遲迴未死間，飢渴欲相吞。常慕古人道，仁信及魚豚。見茲生惻隱，贖放雙林園。開籠解索時，雞雞聽我言。與爾鏹三百，小惠何足論。莫學銜環雀，崎嶇謾報恩。,
勸酒寄元九,白居易,薤葉有朝露，槿枝無宿花。君今亦如此，促促生有涯。既不逐禪僧，林下學楞伽。又不隨道士，山中煉丹砂。百年夜分半，一歲春無多。何不飲美酒，胡然自悲嗟。俗號銷愁藥，神速無以加。一杯驅世慮，兩杯反天和。三杯即酩酊，或笑任狂歌。陶陶復兀兀，吾孰知其他？況在名利途，平生有風波。深心藏陷阱，巧言織網羅。舉目非不見，不醉欲如何？,
反鮑明遠《白頭吟》,白居易,炎炎者烈火，營營者小蠅。火不熱貞玉，蠅不點清冰。此苟無所受，彼莫能相仍。乃知物性中，各有能不能。古稱怨恨死，則人有所懲。懲淫或應可，在道未為弘。譬如蜩鷃徒，啾啾啅龍鵬。宜當委之去，寥廓高飛騰。豈能泥塵下，區區酬怨憎。胡為坐自苦，吞悲仍撫膺。,
驪宮高,白居易,高高驪山上有宮，朱樓紫殿三四重。遲遲兮春日，玉甃暖兮溫泉溢。嫋嫋兮秋風，山蟬鳴兮宮樹紅。翠華不來歲月久，牆有衣兮瓦有鬆。吾君在位已五載，何不一幸乎其中？西去都門幾多地，吾君不遊有深意。一人出兮不容易，六宮從兮百司備。八十一車千萬騎，朝有宴飫暮有賜。中人之產數百家，未足充君一日費。吾君修己人不知，不自逸兮不自嬉。吾君愛人人不識，不傷財兮不傷力。驪宮高兮高入雲，君之來兮為一身，君之不來兮為萬人。,
雜曲歌辭·浪淘沙,白居易,一泊沙來一泊去，一重浪滅一重生。相攪相淘無歇日，會交山海一時平。白浪茫茫與海連，平沙浩浩四無邊。暮去朝來淘不住，遂令東海變桑田。青草湖中萬里程，黃梅雨裡一人行。愁見灘頭夜泊處，風翻暗浪打船聲。借問江湖與海水，何似君情與妾心。相恨不如潮有信，相思始覺海非深。海底飛塵終有日，山頭化石豈無時。誰道小郎拋小婦，船頭一去沒回期。隨波逐浪到天涯，遷客生還有幾家。卻到帝鄉重富貴，請君莫忘浪淘沙。,
九日登西原宴望同諸兄弟作。,白居易,病愛枕蓆涼，日高眠未輟。弟兄呼我起，今日重陽節。起登西原望，懷抱同一豁。移座就菊叢，糕酒前羅列。雖無絲與管，歌笑隨情發。白日未及傾，顏酡耳已熱。酒酣四向望，六合何空闊。天地自久長，斯人幾時活。請看原下村，村人死不歇。一村四十家，哭葬無虛月。指此各相勉，良辰且歡悅。,
途中作,白居易,早起上肩舁，一杯平旦醉。晚憩下肩舁，一覺殘春睡。身不經營物，心不思量事。但恐綺與裡，只如吾氣味。,
過昭君村　村在歸州東北四十里。,白居易,靈珠產無種，彩雲出無根。亦如彼姝子，生此遐陋村。至麗物難掩，遽選入君門。獨美眾所嫉，終棄於塞垣。唯此希代色，豈無一顧恩？事排勢須去，不得由至尊。白黑既可變，丹青何足論？竟埋岱北骨，不返巴東魂。慘澹晚雲水，依稀舊鄉園。妍姿化已久，但有村名存。村中有遺老，指點為我言。不取往者戒，恐貽來者冤。至今村女面，燒灼成瘢痕。,
齊物二首,白居易,青松高百尺，綠蕙低數寸。同生大塊間，長短各有分。長者不可退，短者不可進。若用此理推，窮通兩無悶。椿壽八千春，槿花不經宿。中間復何有，冉冉孤生竹。竹身三年老，竹色四時綠。雖謝椿有餘，猶勝槿不足。,
題海圖屏風元和己丑年作。,白居易,海水無風時，波濤安悠悠。鱗介無小大，遂性各沉浮。突兀海底鰲，首冠三神丘。鉤網不能制，其來非一秋。或者不量力，謂茲鰲可求。屓贔牽不動，綸絕沉其鉤。一鰲既頓頷，諸鰲齊掉頭。白濤與黑浪，呼吸繞咽喉。噴風激飛廉，鼓波怒陽侯。鯨鯢得其便，張口欲吞舟。萬里無活鱗，百川多倒流。遂使江漢水，朝宗意亦休。蒼然屏風上，此畫良有由。,
啄木曲,白居易,莫買寶剪刀，虛費千金直。我有心中愁，知君剪不得。莫磨解結錐，徒勞人氣力。我有腸中結，知君解不得。莫染紅絲線，徒誇好顏色。我有雙淚珠，知君穿不得。莫近紅爐火，炎氣徒相逼。我有兩鬢霜，知君銷不得。刀不能剪心愁，錐不能解腸結。線不能穿淚珠，火不能銷鬢雪。不如飲此神聖盃，萬念千憂一時歇。,
洛下卜居,白居易,三年典郡歸，所得非金帛。天竺石兩片，華亭鶴一隻。飲啄供稻粱，包裹用茵席。誠知是勞費，其奈心愛惜。遠從餘杭郭，同到洛陽陌。下擔拂雲根，開籠展霜翮。貞姿不可雜，高性宜其適。遂就無塵坊，仍求有水宅。東南得幽境，樹老寒泉碧。池畔多竹陰，門前少人跡。未請中庶祿，且脫雙驂易。豈獨為身謀？安吾鶴與石。,
哭劉尚書夢得二首,白居易,四海齊名白與劉，百年交分兩綢繆。同貧同病退閒日，一死一生臨老頭。杯酒英雄君與操，文章微婉我知丘。曹公曰：天下英雄，唯使君與操耳。仲尼雲：後世知丘者春秋。又云：春秋之旨微而婉也。賢豪雖歿精靈在，應共微之地下游。今日哭君吾道孤，寢門淚滿白髭鬚。不知箭折弓何用，兼恐脣亡齒亦枯。窅窅窮泉埋寶玉，駸駸落景掛桑榆。夜臺暮齒期非遠，但問前頭相見無？,
松樹,白居易,白金換得青松樹，君既先栽我不栽。幸有西風易憑仗，夜深偷送好聲來。,
傷友又云傷苦節士。,白居易,陋巷孤寒士，出門苦恓恓。雖雲志氣高，豈免顏色低。平生同門友，通籍在金閨。曩者膠漆契，邇來雲雨睽。正逢下朝歸，軒騎五門西。是時天久陰，三日雨悽悽。蹇驢避路立，肥馬當風嘶。回頭忘相識，佔道上沙堤。昔年洛陽社，貧賤相提攜。今日長安道，對面隔雲泥。近日多如此，非君獨慘悽。死生不變者，唯聞任與黎。,
時世妝,白居易,時世妝，時世妝，出自城中傳四方。時世流行無遠近，腮不施朱面無粉。烏膏注脣脣似泥，雙眉畫作八字低。妍媸黑白失本態，妝成盡似含悲啼。圓鬟無鬢堆髻樣，斜紅不暈赭面狀。昔聞被髮伊川中，辛有見之知有戎。元和妝梳君記取，髻堆面赭非華風。,
秦吉了,白居易,秦吉了，出南中，彩毛青黑花頸紅。耳聰心慧舌端巧，鳥語人言無不通。昨日長爪鳶，今朝大嘴鳥。鳶捎乳燕一窠覆，烏琢母雞雙眼枯。雞號墮地燕驚去，然後拾卵攫其雛。豈無雕與鶚？嗉中肉飽不肯搏。亦有鸞鶴群，閒立揚高如不聞。秦吉了，人云爾是能言鳥，豈不見雞燕之冤苦？吾聞鳳凰百鳥主，爾竟不為鳳凰之前致一言，安用噪噪閒言語。,
新昌新居書事四十韻因寄元郎中張博士,白居易,冒寵已三遷，歸朝始二年。囊中貯餘俸，園外買閒田。狐兔同三徑，蒿萊共一壥。新園聊鏟穢，舊屋且扶顛。檐漏移傾瓦，粱欹換蠹椽。平治繞臺路，整頓近階磚。巷狹開容駕，牆低壘過肩。門閭堪駐蓋，堂室可鋪筵。丹鳳樓當後，青龍寺在前。市街塵不到，宮樹影相連。省史嫌坊遠，豪家笑地偏。敢勞賓客訪，或望子孫傳。不覓他人愛，唯將自性便。等閒栽樹木，隨分佔風煙。逸緻因心得，幽期遇境牽。鬆聲疑澗底，草色勝河邊。虛潤冰銷地，晴和日出天。苔行滑如簟，莎坐軟於綿。簾每當山卷，帷多帶月褰。籬東花掩映，窗北竹嬋娟。跡慕青門隱，名慚紫禁仙。假歸思晚沐，朝去戀春眠。拙薄才無取，疏慵職不專。題牆書命筆，沽酒率分錢。柏杵舂靈藥，銅瓶漱暖泉。爐香穿蓋散，籠燭隔紗然。陳室可曾掃，陶琴不要弦。屏除俗事盡，養活道情全。尚有妻孥累，猶為組綬纏。終須拋爵祿，漸擬斷腥羶。大抵宗莊叟，私心事竺乾。浮榮水劃字，真諦火生蓮。梵部經十二，玄書字五千。是非都付夢，語默不妨禪。博士官猶冷，郎中病已痊。多同僻處住，久結靜中緣。緩步攜筇杖，徐吟展蜀箋。老宜閒語話，悶憶好詩篇。蠻榼來方瀉，蒙茶到始煎。無辭數相見，鬢髮各蒼然。,
偶吟,白居易,里巷多通水，林園盡不扃。鬆身為外戶，池面是中庭。元氏詩三帙，陳家酒一瓶。醉來狂發詠，鄰女映籬聽。,
詠慵,白居易,有官慵不選，有田慵不農。屋穿慵不葺，衣裂慵不縫。有酒慵不酌，無異樽常空。有琴慵不彈，亦與無弦同。家人告飯盡，欲炊慵不舂。親朋寄書至，欲讀慵開封。嘗聞嵇叔夜，一生在慵中。彈琴復鍛鐵，比我未為慵。,
晚望,白居易,江城寒角動，沙洲夕鳥還。獨在高亭上，西南望遠山。,
因沐感發，寄郎上人上二首,白居易,年長身轉慵，百事無所欲。乃至頭上發，經年方一沐。沐稀發苦落，一沐仍半禿。短鬢經霜蓬，老面辭春木。強年過猶近，衰相來何速。應是煩惱多，心焦血不足。漸少不滿把，漸短不盈尺。況茲短少中，日夜落復白。既無神仙術，何除老死籍？只有解脫門，能度衰苦厄。掩鏡望東寺，降心謝禪客。衰白何足言，剃落猶不惜。,
偶吟,白居易,好官病免曾三度，散地歸休已七年。老自退閒非世棄，貧蒙強健是天憐。韋荊南去留春服，王侍中來乞酒錢。便得一年生計足，與君美食復甘眠。,
偶吟,白居易,人生變改故無窮，昔是朝官今野翁。久寄形於朱紫內，漸抽身入蕙荷中。荷衣、蕙帶皆楚詞也。無情水任方圓器，不繫舟隨去住風。猶有鱸魚蓴菜興，來春或擬往江東。,
朱陳村,白居易,徐州古豐縣，有村曰朱陳。去縣百餘里，桑麻青氛氳。機梭聲札札，牛驢走紜紜。女汲澗中水，男採山上薪。縣遠官事少，山深人俗淳。有財不行商，有丁不入軍。家家守村業，頭白不出門。生為村之民，死為村之塵。田中老與幼，相見何欣欣。一村唯兩姓，世世為婚姻。親疏居有族，少長遊有群。黃雞與白酒，歡會不隔旬。生者不遠別，嫁娶先近鄰。死者不遠葬，墳墓多繞村。既安生與死，不苦形與神。所以多壽考，往往見玄孫。我生禮義鄉，少小孤且貧。徒學辨是非，只自取辛勤。世法貴名教，士人重冠婚。以此自桎梏，信為大謬人。十歲解讀書，十五能屬文。二十舉秀才，三十為諫臣。下有妻子累，上有君親恩。承家與事國，望此不肖身。憶昨旅遊初，迨今十五春。孤舟三適楚，羸馬四經秦。晝行有飢色，夜寢無安魂。東西不暫住，來往若浮雲。離亂失故鄉，骨肉多散分。江南與江北，各有平生親。平生終日別，逝者隔年聞。朝憂臥至暮，夕哭坐達晨。悲火燒心曲，愁霜侵鬢根。一生苦如此，長羨村中民。,
李都尉古劍,白居易,古劍寒黯黯，鑄來幾千秋。白光納日月，紫氣排鬥牛。有客借一觀，愛之不敢求。湛然玉匣中，秋水澄不流。至寶有本性，精剛無與儔。可使寸寸折，不能繞指柔。願快直士心，將斷佞臣頭。不願報小怨，夜半刺私仇。勸君慎所用，無作神兵羞。,
初授拾遺,白居易,奉詔登左掖，束帶參朝議。何言初命卑，且脫風塵吏。杜甫陳子昂，才名括天地。當時非不遇，尚無過斯位。況餘蹇薄者，寵至不自意。驚近白日光，慚非青雲器。天子方從諫，朝廷無忌諱。豈不思匪躬，適遇時無事。受命已旬月，飽食隨班次。諫紙忽盈箱，對之終自愧。,
慈烏夜啼,白居易,慈烏失其母，啞啞吐哀音。晝夜不飛去，經年守故林。夜夜夜半啼，聞者為沾襟。聲中如告訴，未盡反哺心。百鳥豈無母，爾獨哀怨深。應是母慈重，使爾悲不任。昔有吳起者，母歿喪不臨。嗟哉斯徒輩，其心不如禽。慈烏復慈烏，鳥中之曾參。,母親，諷刺詩
諭友,白居易,昨夜霜一降，殺君庭中槐。幹葉不待黃，索索飛下來。憐君感節物，晨起步前階。臨風踏葉立，半日顏色低。西望長安城，歌鐘十二街。何人不歡樂，君獨心悠哉。白日頭上走，朱顏鏡中頹。平生青雲心，銷化成死灰。我今贈一言，勝飲酒千杯。其言雖甚鄙，可破悒悒懷。朱門有勳賢，陋巷有顏回。窮通各問命，不繫才不才。推此自豁豁，不必待安排。,
寄隱者,白居易,賣藥向都城，行憩青門樹。道逢馳驛者，色有非常懼。親族走相送，欲別不敢住。私怪問道旁，何人復何故？雲是右丞相，當國握樞務。祿厚食萬錢，恩深日三顧。昨日延英對，今日崖州去。由來君臣間，寵辱在朝暮。青青東郊草，中有歸山路。歸去臥雲人，謀身計非誤。,
重到渭上舊居,白居易,舊居清渭曲，開門當蔡渡。十年方一還，幾欲迷歸路。追思昔日行，感傷故遊處。插柳作高林，種桃成老樹。因驚成人者，盡是舊童孺。試問舊老人，半為繞村墓。浮生同過客，前後遞來去。白日如弄珠，出沒光不住。人物日改變，舉目悲所遇。回念念我身，安得不衰暮。朱顏銷不歇，白髮生無數。唯有山門外，三峰色如故。,
西涼伎,白居易,西涼伎，假面胡人假獅子。刻木為頭絲作尾，金鍍眼睛銀帖齒。奮迅毛衣襬雙耳，如從流沙來萬里。紫髯深目兩胡兒，鼓舞跳梁前致辭。應似涼州未陷日，安西都護進來時。須臾雲得新訊息，安西路絕歸不得。泣向獅子涕雙垂，涼州陷沒知不知。獅子回頭向西望，哀吼一聲觀者悲。貞元邊將愛此曲，醉坐笑看看不足。娛賓犒士宴監軍，獅子胡兒長在目。有一征夫年七十，見弄涼州低面泣。泣罷斂手白將軍，主憂臣辱昔所聞。自從天寶兵戈起，犬戎日夜吞西鄙。涼州陷來四十年，河隴侵將七千裡。平時安西萬里疆，今日邊防在鳳翔。緣邊空屯十萬卒，飽食溫衣閒過日。遺民腸斷在涼州，將卒相看無意收。天子每思長痛惜，將軍欲說合慚羞。奈何仍看西涼伎，取笑資歡無所愧。縱無智力未能收，忍取西涼弄為戲。,
黑潭龍,白居易,黑潭水深黑如墨，傳有神龍人不識。潭上駕屋官立祠，龍不能神人神之。豐凶水旱與疾疫，鄉里皆言龍所為。家家養豚漉清酒，朝祈暮賽依巫口。神之來兮風飄飄，紙錢動兮錦傘搖。神之去兮風亦靜，香火滅兮杯盆冷。肉堆潭岸石，酒潑廟前草。不知龍神享幾多，林鼠山狐長醉飽。狐何幸？豚何辜？年年殺豚將喂狐。狐假龍神食豚盡，九重泉底龍知無？,
首夏同諸校正遊開元觀，因宿玩月,白居易,我與二三子，策名在京師。官小無職事，閒於為客時。沉沉道觀中，心賞期在茲。到門車馬回，入院巾杖隨。清和四月初，樹木正華滋。風清新葉影，鳥戀殘花枝。向夕天又晴，東南餘霞披。置酒西廊下，待月杯行遲。須臾金魄生，若與吾徒期。光華一照耀，殿角相參差。終夜清景前，笑歌不知疲。長安名利地，此興幾人知。,
見蕭侍御憶舊山草堂詩，因以繼和,白居易,琢玉以為架，綴珠以為籠。玉架絆野鶴，珠籠鎖冥鴻。鴻思雲外天，鶴憶鬆上風。珠玉信為美，鳥不戀其中。臺中蕭侍御，心與鴻鶴同。晚起慵冠豸，閒行厭避驄。昨見憶山詩，詩思浩無窮。歸夢杳何處，舊居茫水東。秋閒杉桂林，春老芝術叢。自雲別山後，離抱常忡忡。衣繡非不榮，持憲非不雄。所樂不在此，悵望草堂空。,
秋遊原上,白居易,七月行已半，早涼天氣清。清晨起巾櫛，徐步出柴荊。露杖筇竹冷，風襟越蕉輕。閒攜弟侄輩，同上秋原行。新棗未全赤，晚瓜有餘馨。依依田家叟，設此相逢迎。自我到此村，往來白髮生。村中相識久，老幼皆有情。留連向暮歸，樹樹風蟬聲。是時新雨足，禾黍夾道青。見此令人飽，何必待西成。,
夜聞歌者　宿鄂州。,白居易,夜泊鸚鵡洲，江月秋澄澈。鄰船有歌者，發詞堪愁絕。歌罷繼以泣，泣聲通復咽。尋聲見其人，有婦顏如雪。獨倚帆檣立，娉婷十七八。夜淚如真珠，雙雙墮明月。借問誰家婦，歌泣何悽切。一問一沾襟，低眉終不說。,
北亭,白居易,廬宮山下州，湓浦沙邊宅。宅北倚高岡，迢迢數千尺。上有青青竹，竹間多白石。茅亭居上頭，豁達門四闢。前楹捲簾箔，北牖施床蓆。江風萬里來，吹我涼淅淅。日高公府歸，巾笏隨手擲。脫衣恣搔首，坐臥任所適。時傾一杯酒，曠望湖天夕。口詠獨酌謠，目送歸飛翮。慚無出塵操，未免折腰役。偶獲此閒居，謬似高人跡。,
春生,白居易,春生何處暗周遊？海角天涯遍始休。先遣和風報訊息，續教啼鳥說來由。展張草色長河畔，點綴花房小樹頭。若到故園應覓我，為傳淪落在江州。,
詠意,白居易,常聞南華經，巧勞智憂愁。不如無能者，飽食但遨遊。平生愛慕道，今日近此流。自來潯陽郡，四序忽已周。不分物黑白，但與時沉浮。朝餐夕安寢，用是為身謀。此外即閒放，時尋山水幽。春遊慧遠寺，秋上庾公樓。或吟詩一章，或飲茶一甌。身心一無系，浩浩如虛舟。富貴亦有苦，苦在心危憂。貧賤亦有樂，樂在身自由。,
洗竹,白居易,布裘寒擁頸，氈履溫承足。獨立冰池前，久看洗霜竹。先除老且病，次去纖而曲。剪棄猶可憐，琅玕十餘束。青青復籊籊，頗異凡草木。依然若有情，回頭語僮僕。小者截魚竿，大者編茅屋。勿作彗與箕，而令糞土辱。,
三年除夜,白居易,晰晰燎火光，氳氳臘酒香。嗤嗤童稚戲，迢迢歲夜長。堂上書帳前，長幼合成行。以我年最長，次第來稱觴。七十期漸近，萬緣心已忘。不唯少歡樂，兼亦無悲傷。素屏應居士，青衣侍孟光。夫妻老相對，各坐一繩床。顧虎頭畫維摩居士圖白衣素屏也。,
秋日懷杓直時杓直出牧澧州。,白居易,晚來天色好，獨出江邊步。憶與李舍人，曲江相近住。常雲遇清景，必約同幽趣。若不訪我來，還須覓君去。開眉笑相見，把手期何處。西寺老胡僧，南園亂松樹。攜持小酒榼，吟詠新詩句。同出復同歸，從朝直至暮。風雨忽消散，江山眇回互。潯陽與涔陽，相望空雲霧。心期自乖曠，時景還如故。今日郡齋中，秋光誰共度。,
和錢員外早冬玩禁中新菊,白居易,禁署寒氣遲，孟冬菊初坼。新黃間繁綠，爛若金照碧。仙郎小隱日，心似陶彭澤。秋憐潭上看，日慣籬邊摘。今來此地賞，野意潛自適。金馬門內花，玉山峰下客。寒芳引清句，吟玩煙景夕。賜酒色偏宜，握蘭香不敵。悽悽百卉死，歲晚冰霜積。唯有此花開，殷勤助君惜。錢嘗居藍田山下，故云。,
山中獨吟,白居易,人各有一癖，我癖在章句。萬緣皆已消，此病獨未去。每逢美風景，或對好親故。高聲詠一篇，恍若與神遇。自為江上客，半在山中住。有時新詩成，獨上東巖路。身倚白石崖，手攀青桂樹。狂吟驚林壑，猿鳥皆窺覷。恐為世所嗤，故就無人處。,
一葉落,白居易,煩暑鬱未退，涼飆潛已起。寒溫與盛衰，遞相為表裡。蕭蕭秋林下，一葉忽先委。勿言微搖落，搖落從此始。,
洛中偶作自此後詩在東都作。,白居易,五年職翰林，四年蒞潯陽。一年巴郡守，半年南宮郎。二年直綸閣，三年刺史堂。凡此十五載，有詩千餘章。境興周永珍，土風備四方。獨無洛中作，能不心悢悢。今為春宮長，始來遊此鄉。徘徊伊澗上，睥睨嵩少傍。遇物輒一詠，一詠傾一觴。筆下成釋憾，卷中同補亡。往往顧自哂，眼昏須鬢蒼。不知老將至，猶自放詩狂。,
新栽竹,白居易,佐邑意不適，閉門秋草生。何以娛野性？種竹百餘莖。見此溪上色，憶得山中情。有時公事暇，盡日繞欄行。勿言根未固，勿言陰未成。已覺庭宇內，稍稍有餘清。最愛近窗臥，秋風枝有聲。,
蝦蟆和張十六。,白居易,嘉魚薦宗廟，靈龜貢邦家。應龍能致雨，潤我百穀芽。蠢蠢水族中，無用者蝦蟆。形穢肌肉腥，出沒於泥沙。六月七月交，時雨正滂沱。蝦蟆得其志，快樂無以加。地既蕃其生，使之族類多。天又與其聲，得以相喧譁。豈惟玉池上，汙君清泠波。可獨瑤瑟前，亂君鹿鳴歌。常恐飛上天，跳躍隨姮娥。往往蝕明月，遣君無奈何。,
閒適,白居易,祿俸優饒官不卑，就中閒適是分司。風光暖助遊行處，雨雪寒供飲宴時。肥馬輕裘還且有，粗歌薄酒亦相隨。微躬所要今皆得，只是蹉跎得校遲。,
簡簡吟,白居易,蘇家小女名簡簡，芙蓉花腮柳葉眼。十一把鏡學點妝，十二抽針能繡裳。十三行坐事調品，不肯迷頭白地藏。玲瓏雲髻生菜樣，飄搖風袖薔薇香。殊姿異態不可狀，忽忽轉動如有光。二月繁霜殺桃李，明年欲嫁今年死。丈人阿母勿悲啼，此女不是凡夫妻。恐是天仙謫人世，只合人間十三歲。大都好物不堅牢，彩雲易散琉璃脆。,
天可度,白居易,天可度，地可量，唯有人心不可防。但見丹誠赤如血，誰知偽言巧似簧。勸君掩鼻君莫掩，使君夫婦為參商。勸君掇蜂君莫掇，使君父子成豺狼。海底魚兮天上鳥，高可射兮深可釣。唯有人心相對時，咫尺之間不能料。君不見李義府之輩笑欣欣，笑中有刀潛殺人。陰陽神變皆可測，不測人間笑是瞋。,
新構亭臺，示諸弟侄,白居易,平臺高數尺，臺上結茅茨。東西疏二牖，南北開兩扉。蘆簾前後卷，竹簟當中施。清冷白石枕，疏涼黃葛衣。開衿向風坐，夏日如秋時。嘯傲頗有趣，窺臨不知疲。東窗對華山，三峰碧參差。南檐當渭水，臥見雲帆飛。仰摘枝上果，俯折畦中葵。足以充飢渴，何必慕甘肥。況有好群從，旦夕相追隨。,
寄楊六　楊攝萬年縣尉。予為贊善大夫。,白居易,青宮官冷靜，赤縣事繁劇。一閒復一忙，動作經時隔。清觴久廢酌，白日頓虛擲。念此忽踟躕，悄然心不適。豈無舊交結？久別或遷易。亦有新往還，相見多形跡。唯君於我分，堅久如金石。何況老大來，人情重姻戚。會稀歲月急，此事真可惜。幾回開口笑，便到髭鬚白。公門苦鞅掌，盡日無間隙。猶冀乘暝來，靜言同一夕。,
新沐浴,白居易,形適外無恙，心恬內無憂。夜來新沐浴，肌發舒且柔。寬裁夾烏帽，厚絮長白裘。裘溫裹我足，帽暖覆我頭。先進酒一杯，次舉粥一甌。半酣半飽時，四體春悠悠。是月歲陰暮，慘冽天地愁。白日冷無光，黃河凍不流。何處征戍行？何人羈旅遊？窮途絕糧客，寒獄無燈囚。勞生彼何苦？遂性我何優？撫心但自愧，孰知其所由？,
凶宅,白居易,長安多大宅，列在街西東。往往朱門內，房廊相對空。梟鳴鬆桂枝，狐藏蘭菊叢。蒼苔黃葉地，日暮多旋風。前主為將相，得罪竄巴庸。後主為公卿，寢疾歿其中。連延四五主，殃禍繼相鍾。自從十年來，不利主人翁。風雨壞檐隙，蛇鼠穿牆墉。人疑不敢買，日毀土木功。嗟嗟俗人心，甚矣其愚蒙。旦恐災將至，不思禍所從。我今題此詩，欲悟迷者胸。凡為大官人，年祿多高崇。權重持難久，位高勢易窮。驕者物之盈，老者數之終。四者如寇盜，日夜來相攻。假使居吉土，孰能保其躬？因小以明大，借家可喻邦。周秦宅崤函，其宅非不同。一興八百年；一死望夷宮。寄語家與國，人凶非宅凶。,
南停對酒送春,白居易,含桃實已落，紅薇花尚薰。冉冉三月盡，晚鶯城上聞。獨持一杯酒，南亭送殘春。半酣忽長歌，歌中何所云？雲我五十餘，未是苦老人。刺史二千石，亦不為賤貧。天下三品官，多老於我身。同年登第者，零落無一分。親故半為鬼，僮樸多見孫。念此聊自解，逢酒且歡欣。,
感鶴,白居易,鶴有不群者，飛飛在野田。飢不啄腐鼠，渴不飲盜泉。貞姿自耿介，雜鳥何翩翾。同遊不同志，如此十餘年。一興嗜慾念，遂為矰繳牽。委質小池內，爭食群雞前。不惟懷稻粱，兼亦競腥羶。不惟戀主人，兼亦狎烏鳶。物心不可知，天性有時遷。一飽尚如此，況乘大夫軒。,
清明日登老君閣望洛城贈韓道士,白居易,風光煙火清明日，歌哭悲歡城市間。何事不隨東洛水，誰家又葬北邙山。中橋車馬長無已，下渡舟航亦不閒。冢墓累累人擾擾，遼東悵望鶴飛還。,
和祝蒼華　蒼華，發神名。,白居易,日居復月諸，環回照下土。使我玄雲發，化為素絲縷。稟質本羸劣，養生仍莽鹵。痛飲困連宵，悲吟飢過午。遂令頭上發，種種無尺五。根稀比黍苗，梢細同釵股。豈是乏膏沐，非關櫛風雨。最為悲傷多，心焦衰落苦。餘者能有幾，落者不可數。禿似鵲填河，墜如烏解羽。蒼華何用祝，苦辭亦休吐。匹如剃頭僧，豈要巾冠主。,
浩歌行,白居易,天長地久無終畢，昨夜今朝又明日。鬢髮蒼浪牙齒疏，不覺身年四十七。前去五十有幾年？把鏡照面心茫然。既無長繩系白日，又無大藥駐朱顏。朱顏日漸不如故，青史功名在何處？欲留年少待富貴，富貴不來年少去。去復去兮如長何，東流赴海無回波。賢愚貴賤同歸盡，北邙冢墓高嵯峨。古來如此非獨我，未死有酒且高歌。顏回短命伯夷餓，我今所得亦已多。功名富貴須待命，命若不來知奈何。,
王夫子,白居易,王夫子，送君為一尉，東南三千五百里。道途雖遠位雖卑，月俸猶堪活妻子。男兒口讀古人書，束帶斂手來從事。盡將徇祿給一家，遠則行道佐時理。行道佐時須待命，委身下位無為恥。命苟未來且求食，官無高卑及遠邇。男兒上既未能濟天下，下又不至飢寒死。吾觀九品至一品，其間氣味都相似。紫綬朱紱青布衫，顏色不同而已矣。王夫子，別有一事欲勸君，遇酒逢春且歡喜。,
紅線毯,白居易,紅線毯，擇繭繅絲清水煮，揀絲練線紅藍染。染為紅線紅於藍，織作披香殿上毯。披香殿廣十丈餘，紅線織成可殿鋪。彩絲茸茸香拂拂，線軟花虛不勝物。美人踏上歌舞來，羅襪繡鞋隨步沒。太原毯澀毳縷硬，蜀都褥薄錦花冷。不如此毯溫且柔，年年十月來宣州。宣城太守加樣織，自謂為臣能竭力。百夫同擔進宮中，線厚絲多卷不得。宣城太守知不知？一丈毯，千兩絲！地不知寒人要暖，少奪人衣作地衣。,諷刺詩
放旅雁　元和十年冬作。,白居易,九江十年冬大雪，江水生冰樹枝折。百鳥無食東西飛，中有旅雁聲最飢。雪中啄草冰上宿，翅冷騰空飛動遲。江童持網捕將去，手攜入市生賣之。我本北人今譴謫，人鳥雖殊同是客。見此客鳥傷客人，贖汝放汝飛入雲。雁雁汝飛向何處？第一莫飛西北去。淮西有賊討未平，百萬甲兵九屯聚。官軍賊軍相守老，食盡兵窮將及汝。健兒飢餓射汝吃，拔汝翅翎為箭羽。,
夏日獨直，寄蕭侍御,白居易,憲臺文法地，翰林清切司。鷹猜課野鶴，驥德責山麋。課責雖不同，同歸非所宜。是以方寸內，忽忽暗相思。夏日獨上直，日長何所為。澹然無他念，虛靜是吾師。形委有事牽，心與無事期。中臆一以曠，外累都若遺。地貴身不覺，意閒境來隨。但對鬆與竹，如在山中時。情性聊自適，吟詠偶成詩。此意非夫子，餘人多不知。,
酬楊九弘貞長安病中見寄,白居易,伏枕君寂寂，折腰我營營。所嗟經時別，相去一宿程。攜手昨何時，昆明春水平。離郡來幾日，太白夏雲生。之子未得意，貧病客帝城。貧堅志士節，病長高人情。隱几自恬澹，閉門無送迎。龍臥心有待，鶴瘦貌彌清。清機發為文，投我如振瓊。何以慰飢渴，捧之吟一聲。,
送兄弟迴雪夜,白居易,日晦雲氣黃，東北風切切。時從村南還，新與兄弟別。離襟淚猶溼，回馬嘶未歇。欲歸一室坐，天陰多無月。夜長火消盡，歲暮雨凝結。寂寞滿爐灰，飄零上階雪。對雪畫寒灰，殘燈明覆滅。灰死如我心，雪白如我發。所遇皆如此，頃刻堪愁絕。回念入坐忘，轉憂作禪悅。平生洗心法，正為今宵設。,
題牛相公歸仁裡宅新成小灘,白居易,平生見流水，見此轉留連。況此朱門內，君家新引泉。伊流決一帶，洛石砌千拳。與君三伏月，滿耳作潺湲。深處碧磷磷，淺處清濺濺。碕岸束嗚咽，沙汀散淪漣。翻浪雪不盡，澄波空共鮮。兩岸灩預口，一泊瀟湘天。曾作天南客，漂流六七年。何山不倚杖，何水不停船。巴峽聲心裡，松江色眼前。今朝小灘上，能不思悠然。,
初到忠州登東樓，寄萬州楊八使君,白居易,山束邑居窄，峽牽氣候偏。林巒少平地，霧雨多陰天。隱隱煮鹽火，漠漠燒畬煙。賴此東樓夕，風月時翛然。憑軒望所思，目斷心涓涓。背春有去雁，上水無來船。我懷巴東守，本是關西賢。平生已不淺，流落重相憐。水梗漂萬里，籠禽囚五年。新恩同雨露，遠郡鄰山川。書信雖往復，封疆徒接連。其如美人面，欲見杳無緣。,
登香爐峰頂,白居易,迢迢香爐峰，心存耳目想。終年牽物役，今日方一往。攀蘿蹋危石，手足勞俯仰。同遊三四人，兩人不敢上。上到峰之頂，目眩神怳怳。高低有萬尋，闊狹無數丈。不窮視聽界，焉識宇宙廣。江水細如繩，湓城小於掌。紛吾何屑屑，未能脫塵鞅。歸去思自嗟，低頭入蟻壤。,
閒居偶吟招鄭庶子皇甫郎中,白居易,自哂此迂叟，少迂老更迂。家計不一問，園林聊自娛。竹間琴一張，池上酒一壺。更無俗物到，但與秋光俱。古石蒼錯落，新泉碧縈紆。焉用車馬客，即此是吾徒。猶有所思人，各在城一隅。杳然愛不見，搔首方踟躕。玄晏風韻遠，子真雲貌孤。誠知厭朝市，何必憶江湖。能來小澗上，一聽潺湲無？,
自題小草亭,白居易,新結一茅茨，規模儉且卑。土階全壘塊，山木半留皮。陰合連藤架，叢香近菊籬。壁宜藜杖倚，門稱荻簾垂。窗裡風清夜，檐間月好時。留連嘗酒客，句引坐禪師。伴宿雙棲鶴，扶行一侍兒。綠醅量醆飲，紅稻約升炊。齷齪豪家笑，酸寒富室欺。陶廬閒自愛，顏巷陋誰知。螻蟻謀深穴，鷦鷯佔小枝。各隨其分足，焉用有餘為。,
吾雛,白居易,吾雛字阿羅，阿羅才七齡。嗟吾不才子，憐汝無弟兄。撫養雖驕呆，性識頗聰明。學母畫眉樣，效吾詠詩聲。我齒今欲墮，汝齒昨始生。我頭髮盡落，汝頂髻初成。老幼不相待，父衰汝孩嬰。緬想古人心，慈愛亦不輕。蔡邕念文姬，於公嘆緹縈。敢求得汝力？但未忘父情。,
折劍頭,白居易,拾得折劍頭，不知折之由。一握青蛇尾，數寸碧峰頭。疑是斬鯨鯢，不然刺蛟虯。缺落泥土中，委棄無人收。我有鄙介性，好剛不好柔。勿輕直折劍，猶勝曲全鉤。,
有感三首,白居易,鬢髮已斑白，衣綬方朱紫。窮賤當壯年，富榮臨暮齒。車輿紅塵合，第宅青煙起。彼來此須去，品物之常理。第宅非吾廬，逆旅暫留止。子孫非我有，委蛻而已矣。有如蠶造繭，又似花生子。子結花暗凋，繭成蠶老死。悲哉可奈何，舉世皆如此。莫養瘦馬駒，莫教小妓女。後事在目前，不信君看取。馬肥快行走，妓長能歌舞。三年五歲間，已聞換一主。借問新舊主，誰樂誰辛苦。請君大帶上，把筆書此語。往事勿追思，追思多悲愴。來事勿相迎，相迎已惆悵。不如兀然坐，不如塌然臥。食來即開口，睡來即閤眼。二事最關身，安寢加餐飯。忘懷任行止，委命隨修短。更若有興來，狂歌酒一醆.,
秋池二首,白居易,前池秋始半，卉物多摧壞。欲暮槿先萎，未霜荷已敗。默然有所感，可以從茲誡。本不種鬆筠，早凋何足怪。鑿池貯秋水，中有蘋與芰。天旱水暗消，塌然委空地。有似泛泛者，附離權與貴。一旦恩勢移，相隨共憔悴。,
秋池二首,白居易,身閒無所為，心閒無所思。況當故園夜，復此新秋池。岸暗鳥棲後，橋明月出時。菱風香散漫，桂露光參差。靜境多獨得，幽懷竟誰知。悠然心中語，自問來何遲。朝衣薄且健，晚簟清仍滑。社近燕影稀，雨餘蟬聲歇。閒中得詩境，此境幽難說。露荷珠自傾，風竹玉相戛。誰能一同宿，共玩新秋月。暑退早涼歸，池邊好時節。,
嘆魯二首,白居易,季桓心豈忠，其富過周公。陽貨道豈正，其權執國命。由來富與權，不繫才與賢。所託得其地，雖愚亦獲安。彘肥因糞壤，鼠穩依社壇。蟲獸尚如是，豈謂無因緣？展禽胡為者？直道竟三黜。顏子何如人？屢空聊過日。皆懷王佐道，不踐陪臣秩。自古無奈何，命為時所屈。有如草木分，天各與其一。荔枝非名花，牡丹無甘實。,
潛別離,白居易,不得哭，潛別離。不得語，暗相思。兩心之外無人知。深籠夜鎖獨棲鳥，利劍春斷連理枝。河水雖濁有清日，烏頭雖黑有白時。惟有潛離與暗別，彼此甘心無後期。,
紫薇花,白居易,絲綸閣下文書靜，鐘鼓樓中刻漏長。獨坐黃昏誰是伴？紫薇花對紫微郎。,
鬆齋自題時為翰林學士。,白居易,非老亦非少，年過三紀餘。非賤亦非貴，朝登一命初。才小分易足，心寬體長舒。充腸皆美食，容膝即安居。況此鬆齋下，一琴數帙書。書不求甚解，琴聊以自娛。夜直入君門，晚歸臥吾廬。形骸委順動，方寸付空虛。持此將過日，自然多晏如。昏昏復默默，非智亦非愚。,
旅次華州，贈袁右丞,白居易,渭水綠溶溶，華山青崇崇。山水一何麗，君子在其中。才與世會合，物隨誠感通。德星降人福，時雨助歲功。化行人無訟，囹圄千日空。政順氣亦和，黍稷三年豐。客自帝城來，驅馬出關東。愛此一郡人，如見太古風。方今天子心，憂人正忡忡。安得天下守，盡得如袁公。,
清夜琴興,白居易,月出鳥棲盡，寂然坐空林。是時心境閒，可以彈素琴。清泠由木性，恬澹隨人心。心積和平氣，木應正始音。響餘群動息，曲罷秋夜深。正聲感元化，天地清沉沉。,
讀鄧魴詩,白居易,塵架多文集，偶取一卷披。未及看姓名，疑是陶潛詩。看名知是君，惻惻令我悲。詩人多蹇厄，近日誠有之。京兆杜子美，猶得一拾遺。襄陽孟浩然，亦聞鬢成絲。嗟君兩不如，三十在布衣。擢第祿不及，新婚妻未歸。少年無疾患，溘死於路歧。天不與爵壽，唯與好文詞。此理勿複道，巧曆不能推。,
溪中早春,白居易,南山雪未盡，陰嶺留殘白。西澗冰已消，春溜含新碧。東風來幾日，蟄動萌草坼。潛知陽和功，一日不虛擲。愛此天氣暖，來拂溪邊石。一坐欲忘歸，暮禽聲嘖嘖。蓬蒿隔桑棗，隱映煙火夕。歸來問夜餐，家人烹薺麥。,
首夏病間,白居易,我生來幾時？萬有四千日。自省於其間，非憂即有疾。老去慮漸息，年來病初愈。忽喜身與心，泰然兩無苦。況茲孟夏月，清和好時節。微風吹夾衣，不寒復不熱。移榻樹陰下，竟日何所為。或飲一甌茗，或吟兩句詩。內無憂患迫，外無職役羈。此日不自適，何時是適時？,
寄同病者,白居易,三十生二毛，早衰為沉痾。四十官七品，拙宦非由他。年顏日枯槁，時命日蹉跎。豈獨我如此，聖賢無奈何。回觀親舊中，舉目尤可嗟。或有終老者，沉賤如泥沙。或有始壯者，飄忽如風花。窮餓與夭促，不如我者多。以此反自慰，常得心平和。寄言同病者，回嘆且為歌。,
池上竹下作,白居易,穿籬繞舍碧逶迤，十畝閒居半是池。食飽窗間新睡後，腳輕林下獨行時。水能性淡為吾友，竹解心虛即我師。何必悠悠人世上，勞心費目覓親知？,
紫薇花,白居易,紫薇花對紫微翁，名目雖同貌不同。獨佔芳菲當夏景，不將顏色託春風。潯陽官舍雙高樹，興善僧庭一大叢。何似蘇州安置處，花堂欄下月明中。,
香爐峰下新置草堂，即事詠懷，題於石上,白居易,香爐峰北面，遺愛寺西偏。白石何鑿鑿，清流亦潺潺。有鬆數十株，有竹千餘竿。鬆張翠傘蓋，竹倚青琅玕.其下無人居，悠哉多歲年。有時聚猿鳥，終日空風煙。時有沉冥子，姓白字樂天。平生無所好，見此心依然。如獲終老地，忽乎不知還。架巖結茅宇，斫壑開茶園。何以洗我耳，屋頭飛落泉。何以淨我眼，砌下生白蓮。左手攜一壺，右手挈五絃。傲然意自足，箕踞於其間。興酣仰天歌，歌中聊寄言。言我本野夫，誤為世網牽。時來昔捧日，老去今歸山。倦鳥得茂樹，涸魚返清源。舍此欲焉往，人間多險艱。,
戒藥,白居易,促促急景中，蠢蠢微塵裡。生涯有分限，愛戀無終已。早夭羨中年，中年羨暮齒。暮齒又貪生，服食求不死。朝吞太陽精，夕吸秋石髓。徼福反成災，藥誤者多矣。以之資嗜慾，又望延甲子。天人陰騭間，亦恐無此理。域中有真道，所說不如此。後身始身存，吾聞諸老氏。,
飲後戲示弟子,白居易,吾為爾先生，爾為吾弟子。孔門有遺訓，復坐吾告爾。先生饌酒食，弟子服勞止。孝敬不在他，在茲而已矣。欲我少憂愁，欲我多歡喜。無如醞好酒，酒須多且旨。旨即賓可留，多即罍不恥。吾更有一言，爾宜聽入耳。人老多憂貧，人病多憂死。我今雖老病，所憂不在此。憂在半酣時，樽空座客起。,
奉和裴令公新成午橋莊綠野堂即事,白居易,舊徑開桃李，新池鑿鳳凰。只添丞相閣，不改午橋莊。遠處塵埃少，閒中日月長。青山為外屏，綠野是前堂。引水多隨勢，栽鬆不趁行。年華玩風景，春事看農桑。花妒謝家妓，蘭偷荀令香。遊絲飄酒席，瀑布濺琴床。巢許終身穩，蕭曹到老忙。千年落公便，進退處中央。,
仲夏齋戒月,白居易,仲夏齋戒月，三旬斷腥羶。自覺心骨爽，行起身翩翩。始知絕粒人，四體更輕便。初能脫病患，久必成神仙。禦寇馭泠風，赤松遊紫煙。常疑此說謬，今乃知其然。我今過半百，氣衰神不全。已垂兩鬢絲，難補三丹田。但減葷血味，稍結清淨緣。脫巾且修養，聊以終天年。,
登樂遊園望,白居易,獨上樂遊園，四望天日曛。東北何靄靄，宮闕入煙雲。愛此高處立，忽如遺垢氛。耳目暫清曠，懷抱鬱不伸。下視十二街，綠樹間紅塵。車馬徒滿眼，不見心所親。孔生死洛陽，元九謫荊門。可憐南北路，高蓋者何人。,
文柏床,白居易,陵上有老柏，柯葉寒蒼蒼。朝為風煙樹，暮為宴寢床。以其多奇文，宜升君子堂。刮削露節目，拂拭生輝光。玄斑狀狸首，素質如截肪。雖充悅目玩，終乏周身防。華彩誠可愛，生理苦已傷。方知自殘者，為有好文章。,
早朝,白居易,鼓動出新昌，雞鳴赴建章。翩翩穩鞍馬，楚楚健衣裳。宮漏傳殘夜，城陰送早涼。月堤槐露氣，風燭樺煙香。雙闕龍相對，千宮雁一行。漢庭方尚少，慚嘆鬢如霜。,
輓歌詞,白居易,丹旐何飛揚，素驂亦悲鳴。晨光照閭巷，輀車儼欲行。蕭條九月天，哀輓出重城。借問送者誰，妻子與弟兄。蒼蒼上古原，峨峨開新塋。含酸一慟哭，異口同哀聲。舊隴轉蕪絕，新墳日羅列。春風草綠北邙山，此地年年生死別。,
庾樓曉望,白居易,獨憑朱檻立凌晨，山色初明水色新。竹霧曉籠銜嶺月，蘋風暖送過江春。子城陰處猶殘雪，衙鼓聲前未有塵。三百年來庾樓上，曾經多少望鄉人。,思鄉詩
東歸,白居易,翩翩平肩輿，中有醉老夫。膝上展詩卷，竿頭懸酒壺。食宿無定程，僕馬多緩驅。臨水歇半日，望山傾一盂。藉草坐嵬峨，攀花行踟躕。風將景共暖，體與心同舒。始悟有營者，居家如在途。方知無系者，在道如安居。前夕宿三堂，今且遊申湖。三堂在虢。申湖在陝。殘春三百里，送我歸東都。,
雜曲歌辭·憶江南,白居易,江南好，風景舊曾諳。日出江花紅勝火，春來江水綠如藍。能不憶江南。江南憶，最憶是杭州。山寺月中尋桂子，郡亭枕上看潮頭。何日更重遊。江南憶，其次憶吳宮。吳酒一杯春竹葉，吳娃雙舞醉芙蓉。早晚復相逢。,
聞庾七左降因詠所懷,白居易,我病臥渭北，君老謫巴東。相悲一長嘆，薄命與君同。既嘆還自哂，哂嘆兩未終。後心誚前意，所見何迷濛。人生大塊間，如鴻毛在風。或飄青雲上，或落泥塗中。袞服相天下，倘來非我通。布衣委草莽，偶去非吾窮。外物不可必，中懷須自空。無令怏怏氣，留滯在心胸。,
昭國閒居,白居易,貧閒日高起，門巷晝寂寂。時暑放朝參，天陰少人客。槐花滿田地，僅絕人行跡。獨在一床眠，清涼風雨夕。勿嫌坊曲遠，近即多牽役。勿嫌祿俸薄，厚即多憂責。平生尚恬曠，老大宜安適。何以養吾真，官閒居處僻。,
讀謝靈運詩,白居易,吾聞達士道，窮通順冥數。通乃朝廷來，窮即江湖去。謝公才廓落，與世不相遇。壯志鬱不用，須有所洩處。洩為山水詩，逸韻諧奇趣。大必籠天海，細不遺草樹。豈惟玩景物，亦欲攄心素。往往即事中，未能忘興諭。因知康樂作，不獨在章句。,
郡廳有樹，晚榮早凋，人不識名，因題其上,白居易,潯陽郡廳後，有樹不知名。秋先梧桐落，春後桃李榮。五月始萌動，八月已凋零。左右皆鬆桂，四時鬱青青。豈量雨露恩，沾濡不均平。榮枯各有分，天地本無情。顧我亦相類，早衰向晚成。形骸少多病，三十不豐盈。毛鬢早改變，四十白髭生。誰教兩蕭索，相對此江城？,
題元十八溪亭亭在廬山東南五老峰下。,白居易,怪君不喜仕，又不遊州里。今日到幽居，瞭然知所以。宿君石溪亭，潺湲聲滿耳。飲君螺杯酒，醉臥不能起。見君五老峰，益悔居城市。愛君三男兒，始嘆身無子。餘方爐峰下，結室為居士。山北與山東，往來從此始。,
自嘆,白居易,豈獨年相迫，兼為病所侵。春來痰氣動，老去嗽聲深。眼暗猶操筆，頭斑未掛簪。因循過日月，真是俗人心。,
截樹,白居易,種樹當前軒，樹高柯葉繁。惜哉遠山色，隱此蒙籠間。一朝持斧斤，手自截其端。萬葉落頭上，千峰來面前。忽似決雲霧，豁達睹青天。又如所念人，久別一款顏。始有清風至，稍見飛鳥還。開懷東南望，目遠心遼然。人各有偏好，物莫能兩全。豈不愛柔條，不如見青山。,
我身,白居易,我身何所似，似彼孤生蓬。秋霜剪根斷，浩浩隨長風。昔遊秦雍間，今落巴蠻中。昔為意氣郎，今作寂寥翁。外貌雖寂寞，中懷頗衝融。賦命有厚薄，委心任窮通。通當為大鵬，舉翅摩蒼穹。窮則為鷦鷯，一枝足自容。苟知此道者，身窮心不窮。,
哭諸故人，因寄元八,白居易,昨日哭寢門，今日哭寢門。借問所哭誰？無非故交親。偉卿既長往，質夫亦幽淪。屈指數年世，收涕自思身。彼皆少於我，先為泉下人。我今頭半白，焉得身久存？好在元郎中，相識二十春。昔見君生子，今聞君抱孫。存者盡老大，逝者已成塵。早晚昇平宅，開眉一見君。,
晚起,白居易,起晚憐春暖，歸遲愛月明。放慵長飽睡，聞健且閒行。北闕停朝簿，四方入社名。唯吟一句偈，無念是無生。,
晚起,白居易,臥聽鼕鼕衙鼓聲，起遲睡足長心情。華簪脫後頭雖白，堆案拋來眼校明。閒上籃輿乘興出，醉回花舫信風行。明朝更濯塵纓去，聞道松江水最清。,
玩松竹二首,白居易,龍蛇隱大澤，糜鹿遊豐草。棲鳳安於梧，潛魚樂於藻。吾亦愛吾廬，廬中樂吾道。前鬆後修竹，偃臥可終老。各附其所安，不知他物好。坐愛前檐前，臥愛北窗北。窗竹多好風，檐鬆有嘉色。幽懷一以合，俗念隨緣息。在爾雖無情，於予即有得。乃知性相近，不必動與植。,
晚起,白居易,爛熳朝眠後，頻伸晚起時。暖爐生火早，寒鏡裹頭遲。融雪煎香茗，調酥煮乳糜。慵饞還自哂，快活亦誰知。酒性溫無毒，琴聲淡不悲。榮公三樂外，仍弄小男兒。,
池鶴八絕句　,白居易,池上有鶴，介然不群，烏、鳶、雞、鵝，次第嘲噪，諸禽似有所誚，鶴亦時復一鳴。予非冶長，不通其意，因戲與贈答，以意斟酌之，聊亦自取笑耳。,
和元九悼往感舊蚊幬作。,白居易,美人別君去，自去無處尋。舊物零落盡，此情安可任？唯有纈紗幌，塵埃日夜侵。馨香與顏色，不似舊時深。透影燈耿耿，籠光月沉沉。中有孤眠客，秋涼生夜衾。舊宅牡丹院，新墳松柏林。夢中咸陽淚，覺後江陵心。含此隔年恨，發為中夜吟。無論君自感，聞者欲沾襟。,
酬李少府曹長官舍見贈,白居易,低腰復斂手，心體不遑安。一落風塵下，方知為吏難。公事與日長，宦情隨歲闌。惆悵青袍袖，芸香無半殘。賴有李夫子，此懷聊自寬。兩心如止水，彼此無波瀾。往往簿書暇，相勸強為歡。白馬曉踏雪，淥觴春暖寒。戀月夜同宿，愛山晴共看。野性自相近，不是為同官。,
相和歌辭·輓歌,白居易,丹旐何飛揚，素驂亦悲鳴。晨光照閭巷，輀車儼欲行。蕭條九月天，哀輓出重城。借問送者誰，妻子與弟兄。蒼蒼上古原，峨峨開新塋。含酸一慟哭，異口同哀聲。舊壟轉蕪絕，新墳日羅列。春風草綠北邙山，此地年年生死別。,
湖亭望水,白居易,久雨南湖漲，新晴北客過。日沉紅有影，風定綠無波。岸沒閭閻少，灘平船舫多。可憐心賞處，其奈獨遊何？,
題元十八溪居,白居易,溪嵐漠漠樹重重，水檻山窗次第逢。晚葉尚開紅躑躅，秋芳初結白芙蓉。聲來枕上千年鶴，影落杯中五老峰。更愧殷勤留客意，魚鮮飯細酒香濃。,
夢裴相公,白居易,五年生死隔，一夕魂夢通。夢中如往日，同直金鑾宮。彷彿金紫色，分明冰玉容。勤勤相眷意，亦與平生同。既寤知是夢，憫然情未終。追想當時事，何殊昨夜中？自我學心法，萬緣成一空。今朝為君子，流涕一沾胸。,
聞哭者,白居易,昨日南鄰哭，哭聲一何苦。雲是妻哭夫，夫年二十五。今朝北里哭，哭聲又何切。雲是母哭兒，兒年十七八。四鄰尚如此，天下多夭折。乃知浮世人，少得垂白髮。餘今過四十，念彼聊自悅。從此明鏡中，不嫌頭似雪。,
鄰女,白居易,娉婷十五勝天仙，白日嫦娥旱地蓮。何處閒教鸚鵡語，碧紗窗下繡床前。,
江南謫居十韻,白居易,自哂沉冥客，曾為獻納臣。壯心徒許國，薄命不如人。才展凌雲翅，俄成失水鱗。葵枯猶向日，蓬斷即辭春。澤畔長愁地，天邊欲老身。蕭條殘活計，冷落舊交親。草合門無徑，煙消甑有塵。憂方知酒聖，貧始覺錢神。虎尾難容足，羊腸易覆輪。行藏與通塞，一切任陶鈞。,
遊平泉宴浥澗宿香山石樓贈座客,白居易,逸少集蘭亭，季倫宴金谷。金谷太繁華，蘭亭闕絲竹。何如今日會，浥澗平泉曲。杯酒與管絃，貧中隨分足。紫鮮林筍嫩，紅潤園桃熟。採摘助盤筵，芳滋盈口腹。閒吟暮雲碧，醉藉春草綠。舞妙豔流風，歌清叩寒玉。古詩惜晝短，勸我令秉燭。是夜勿言歸，相攜石樓宿。,
烹葵,白居易,昨臥不夕食，今起乃朝飢。貧廚何所有，炊稻烹秋葵。紅粒香復軟，綠英滑且肥。飢來止於飽，飽後復何思。憶昔榮遇日，迨今窮退時。今亦不凍餒，昔亦無餘資。口既不減食，身又不減衣。撫心私自問，何者是榮衰。勿學常人意，其間分是非。,
自題小園,白居易,不鬥門館華，不鬥林園大。但鬥為主人，一坐十餘載。回看甲乙第，列在都城內。素垣夾朱門，藹藹遙相對。主人安在哉，富貴去不回。池乃為魚鑿，林乃為禽栽。何如小園主，拄杖閒即來。親賓有時會，琴酒連夜開。以此聊自足，不羨大池臺。,
垂釣,白居易,臨水一長嘯，忽思十年初。三登甲乙第，一入承明廬。浮生多變化，外事有盈虛。今來伴江叟，沙頭坐釣魚。,
食後,白居易,食罷一覺睡，起來兩甌茶。舉頭看日影，已復西南斜。樂人惜日促，憂人厭年賒。無憂無樂者，長短任生涯。,
春池閒泛　以下律詩,白居易,綠塘新水平，紅檻小舟輕。解纜隨風去，開襟信意行。淺憐清演漾，深愛綠澄泓。白撲柳飛絮，紅浮桃落英。古文科斗出，新葉剪刀生。樹集鶯朋友，雲行雁弟兄。飛沉皆適性，酣詠自怡情。花助銀盃氣，鬆添玉軫聲。魚跳何事樂，鷗起復誰驚。莫唱滄浪曲，無塵可濯纓。,
登龍昌上寺望江南山，懷錢舍人,白居易,騎馬出西郭，悠悠欲何之？獨上高寺去，一與白雲期。虛檻晚瀟灑，前山碧參差。忽似青龍閣，同望玉峰時。因詠鬆雪句，永懷鸞鶴姿。六年不相見，況乃隔榮衰？昔嘗與錢舍人登青龍寺上方，同望藍田山，各有絕句。錢詩云：“偶來上寺因高望，鬆雪分明見舊山。”,
遺懷,白居易,樂往必悲生，泰來由否極。誰言此數然，吾道何終塞。嘗求詹尹卜，拂龜竟默默。亦曾仰問天，天但蒼蒼色。自茲唯委命，名利心雙息。近日轉安閒，鄉園亦休憶。回看世間苦，苦在求不得。我今無所求，庶離憂悲域。,
琴茶,白居易,兀兀寄形群動內，陶陶任性一生間。自拋官後春多醉，不讀書來老更閒。琴裡知聞唯淥水，茶中故舊是蒙山。窮通行止長相伴，誰道吾今無往還？,
春葺新居,白居易,江州司馬日，忠州刺史時。栽鬆滿後院，種柳蔭前墀。彼皆非吾土，栽種尚忘疲。況茲是我宅，葺藝固其宜。平旦領僕使，乘春親指揮。移花夾暖室，徙竹覆寒池。池水變綠色，池芳動清輝。尋芳弄水坐，盡日心熙熙。一物苟可適，萬緣都若遺。設如宅門外，有事吾不知。,
廬山桂,白居易,偃蹇月中桂，結根依青天。天風繞月起，吹子下人間。飄零委何處，乃落匡廬山。生為石上桂，葉如剪碧鮮。枝幹日長大，根荄日牢堅。不歸天上月，空老山中年。廬山去咸陽，道里三四千。無人為移植，得入上林園。不及紅花樹，長栽溫室前。,
酬張太祝晚秋臥病見寄,白居易,高才淹禮寺，短羽翔禁林。西街居處遠，北闕官曹深。君病不來訪，我忙難往尋。差池終日別，寥落經年心。露溼綠蕪地，月寒紅樹陰。況茲獨愁夕，聞彼相思吟。上嘆言笑阻，下嗟時歲侵。容衰曉窗鏡，思苦秋絃琴。一章錦繡段，八韻瓊瑤音。何以報珍重？慚無雙南金。,
澗底鬆·有鬆百尺大十圍,白居易,有鬆百尺大十圍，生在澗底寒且卑。澗深山險人路絕，老死不逢工度之。天子明堂欠梁木，此求彼有兩不知。誰喻蒼蒼造物意，但與之材不與地。金張世祿原憲貧，牛衣寒賤貂蟬貴。貂蟬與牛衣，高下雖有殊。高者未必賢，下者未必愚。君不見沉沉海底生珊瑚。歷歷天上種白榆。,
自吟拙什，因有所懷,白居易,懶病每多暇，暇來何所為？未能拋筆硯，時作一篇詩。詩成淡無味，多被眾人嗤。上怪落聲韻，下嫌拙言詞。時時自吟詠，吟罷有所思。蘇州及彭澤，與我不同時。此外復誰愛，唯有元微之。謫向江陵府，三年作判司。相去二千里，詩成遠不知。,
偶然二首,白居易,楚懷邪亂靈均直，放棄合宜何惻惻。漢文明聖賈生賢，謫向長沙堪嘆息。人事多端何足怪，天文至信猶差忒。月離於畢合滂沱，有時不雨何能測。火發城頭魚水裡，救火竭池魚失水。乖龍藏在牛領中，雷擊龍來牛枉死。人道蓍神龜骨靈，試卜魚牛那至此。六十四卦七十鑽，畢竟不能知所以。,
晚興,白居易,極浦收殘雨，高城駐落暉。山明虹半出，鬆暗鶴雙歸。將吏隨衙散，文書入務稀。閒吟倚新竹，筠粉汙朱衣。,
閒題家池寄王屋張道士,白居易,有石白磷磷，有水清潺潺。有叟頭似雪，婆娑乎其間。進不趨要路，退不入深山。深山太獲落，要路多險艱。不如家池上，樂逸無憂患。有食適吾口，有酒酡吾顏。恍惚遊醉鄉，希夷造玄關。五千言下悟，十二年來閒。富者我不顧，貴者我不攀。唯有天壇子，時來一往還。,
種柳三詠,白居易,白頭種鬆桂，早晚見成林。不及栽楊柳，明年便有陰。春風為催促，副取老人心。從君種楊柳，夾水意如何？準擬三年後，青絲拂綠波。仍教小樓上，對唱柳枝歌。更想五年後，千千條麴塵。路旁深映月，樓上暗藏春。愁殺閒遊客，聞歌不見人。,
晚興,白居易,草淺馬翩翩，新晴薄暮天。柳條春拂面，衫袖醉垂鞭。立語花堤上，行吟水寺前。等閒消一日，不覺過三年，,
酬盧祕書二十韻　時初奉詔除贊善大夫,白居易,謬歷文場選，慚非翰苑才。雲霄高暫致，毛羽弱先摧。識分忘軒冕，知歸返草萊。杜陵書積蠹，豐獄劍生苔。晦厭鳴雞雨，春驚震蟄雷。舊恩收墜履，新律動寒灰。鳳詔容徐起，鵷行許重陪。衰顏雖拂拭，蹇步尚低徊。睡少鍾偏警，行遲漏苦摧。風霜趁朝去，泥雪拜陵回。上感君猶念，傍慚友或推。石頑鐫費匠，女丑嫁勞媒。倏忽青春度，奔波白日頹。性將時共背，病與老俱來。聞有蓬壺客，知懷杞梓材。世家標甲第，官職滯麟臺。筆盡鉛黃點，詩成錦繡堆。嘗思豁雲霧，忽喜訪塵埃。心為論文合，眉因勸善開。不勝珍重意，滿袖寫瓊瑰。,
權攝昭應，早秋書事，寄元拾遺兼呈李司錄,白居易,夏閏秋候早，七月風騷騷。渭川煙景晚，驪山宮殿高。丹殿子司諫，赤縣我徒勞。相去半日程，不得同遊遨。到官來十日，覽鏡生二毛。可憐趨走吏，塵土滿青袍。郵傳擁兩驛，簿書堆六曹。為問綱紀掾，何必使鉛刀？,
寄江南兄弟,白居易,分散骨肉戀，趨馳名利牽。一奔塵埃馬，一泛風波船。忽憶分手時，憫默秋風前。別來朝復夕，積日成七年。花落城中地，春深江上天。登樓東南望，鳥滅煙蒼然。相去復幾許？道里近三千。平地猶難見，況乃隔山川。,
納粟,白居易,有吏夜叩門，高聲催納粟。家人不待曉，場上張燈燭。揚簸淨如珠，一車三十斛。猶憂納不中，鞭責及僮僕。昔餘謬從事，內愧才不足。連授四命官，坐屍十年祿。常聞古人語，損益周必復。今日諒甘心，還他太倉谷。,
齋居偶作,白居易,童子裝爐火，行添一炷香。老翁持麈尾，坐拂半張床。卷縵看天色，移齋近日陽。甘鮮新餅果，穩暖舊衣裳。止足安生理，悠閒樂性場。是非一以遣，動靜百無妨。豈有物相累，兼無情可忘。不須憂老病，心是自醫王。,
小歲日喜談氏外孫女孩滿月,白居易,今旦夫妻喜，他人豈得知。自嗟生女晚，敢訝見孫遲。物以稀為貴，情因老更慈。新年逢吉日，滿月乞名時。因名引珠。桂燎薰花果，蘭湯洗玉肌。懷中有可抱，何必是男兒。,
早冬遊王屋，自靈都抵陽臺上方望天壇，偶吟,白居易,霜降山水清，王屋十月時。石泉碧漾漾，巖樹紅離離。朝為靈都遊，暮有陽臺期。飄然世塵外，鸞鶴如可追。忽念公程盡，復慚身力衰。天壇在天半，欲上心遲遲。嘗聞此遊者，隱客與損之。各抱貴仙骨，俱非泥垢姿。二人相顧言，彼此稱男兒。若不為松喬，即須作皋夔。今果如其語，光彩雙葳蕤。一人佩金印，一人翳玉芝。我來高其事，詠歎偶成詩。為君題石上，欲使故山知。,
鴉九劍,白居易,歐冶子死千年後，精靈闇授張鴉九。鴉九鑄劍吳山中，天與日時神借功。金鐵騰精火翻焰，踴躍求為鏌鋣劍。劍成未試十餘年，有客持金買一觀。誰知閉匣長思用，三尺青蛇不肯蟠。客有心，劍無口，客代劍言告鴉九。君勿矜我玉可切，君勿誇我鍾可刜。不如持我決浮雲，無令漫漫蔽白日。為君使無私之光及萬物，蟄蟲昭蘇萌草出。,
養拙,白居易,鐵柔不為劍，木曲不為轅。今我亦如此，愚蒙不及門。甘心謝名利，滅跡歸丘園。坐臥茅茨中，但對琴與尊。身去繮鎖累，耳辭朝市喧。逍遙無所為，時窺五千言。無憂樂性場，寡慾清心源。始知不才者，可以探道根。,
秋熱,白居易,西江風候接南威，暑氣常多秋氣微。猶道江州最涼冷，至今九月著生衣。,
遣懷自此後詩，在渭村作。,白居易,寓心身體中，寓性方寸內。此身是外物，何足苦憂愛。況有假飾者，華簪及高蓋。此又疏於身，覆在外物外。操之多惴慄，失之又悲悔。乃知名與器，得喪俱為害。頹然環堵客，蘿蕙為巾帶。自得此道來，身窮心甚泰。,
晝寢,白居易,坐整白單衣，起穿黃草履。朝餐盥漱畢，徐下階前步。暑風微變候，晝刻漸加數。院靜地陰陰，鳥鳴新葉樹。獨行還獨臥，夏景殊未暮。不作午時眠，日長安可度。,
夢微之,白居易,夜來攜手夢同遊，晨起盈巾淚莫收。漳浦老身三度病，咸陽宿草八回秋。君埋泉下泥銷骨，我寄人間雪滿頭。阿衛韓郎相次去，夜臺茫昧得知不？,悼亡詩
栽鬆二首,白居易,小松未盈尺，心愛手自移。蒼然澗底色，雲溼煙霏霏。栽植我年晚，長成君性遲。如何過四十，種此數寸枝？得見成陰否，人生七十稀。愛君抱晚節，憐君含直文。欲得朝朝見，階前故種君。知君死則已，不死會凌雲。,
題潯陽樓自此後詩，江州司馬時作。,白居易,常愛陶彭澤，文思何高玄。又怪韋江州，詩情亦清閒。今朝登此樓，有以知其然。大江寒見底，匡山青倚天。深夜湓浦月，平旦爐峰煙。清輝與靈氣，日夕供文篇。我無二人才，孰為來其間？因高偶成句，俯仰愧江山。,
遊石門澗,白居易,石門無舊徑，披榛訪遺蹟。時逢山水秋，清輝如古昔。常聞慧遠輩，題詩此巖壁。雲覆莓苔封，蒼然無處覓。蕭疏野生竹，崩剝多年石。自從東晉後，無復人遊歷。獨有秋澗聲，潺湲空旦夕。,
庭槐,白居易,南方饒竹樹，唯有青槐稀。十種七八死，縱活亦支離。何此郡庭下，一株獨華滋？濛濛碧菸葉，嫋嫋黃花枝。我家渭水上，此樹蔭前墀。忽向天涯見，憶在故園時。人生有情感，遇物牽所思。樹木猶復爾，況見舊親知！,
夢上山　時足疾未平。,白居易,夜夢上嵩山，獨攜藜杖出。千巖與萬壑，遊覽皆周畢。夢中足不病，健似少年日。既悟神返初，依然舊形質。始知形神內，形病神無疾。形神兩是幻，夢寤俱非實。晝行雖蹇澀，夜步頗安逸。晝夜既平分，其間何得失？,
永崇裡觀居,白居易,季夏中氣候，煩暑自此收。蕭颯風雨天，蟬聲暮啾啾。永崇里巷靜，華陽觀院幽。軒車不到處，滿地槐花秋。年光忽冉冉，世事本悠悠。何必待衰老，然後悟浮休。真隱豈長遠，至道在冥搜。身雖世界住，心與虛無遊。朝飢有蔬食，夜寒有布裘。倖免凍與餒，此外復何求。寡慾雖少病，樂天心不憂。何以明吾志，周易在床頭。,
池上二絕,白居易,山僧對棋坐，局上竹陰清。映竹無人見，時聞下子聲。小娃撐小艇，偷採白蓮回。不解藏蹤跡，浮萍一道開。,
晚歸有感,白居易,朝吊李家孤，暮問崔家疾。時李十一侍郎諸子尚居憂，崔二十二員外三年臥病。回馬獨歸來，低眉心鬱郁。平生所善者，多不過六七。如何十年間，零落三無一。劉曾夢中見，元向花前失。劉三十二校書沒後，嘗夢見之，元八少尹，今春櫻桃花時長逝)。漸老與誰遊，春城好風日。,
衰病無趣因吟所懷,白居易,朝餐多不飽，夜臥常少睡。自覺寢食間，都無少年味。平生好詩酒，今亦將捨棄。酒唯下藥飲，無復曾歡醉。詩多聽人吟，自不題一字。病姿引衰相，日夜相繼至。況當尚少朝，彌慚居近侍。終當求一郡，聚少漁樵費。合口便歸山，不問人間事。,
初領郡政衙退登東樓作,白居易,鰥煢心所念，簡牘手自操。何言符竹貴，未免州縣勞。賴是餘杭郡，臺榭繞官曹。凌晨親政事，向晚恣遊遨。山冷微有雪，波平未生濤。水心如鏡面，千里無纖毫。直下江最闊，近東樓更高。煩襟與滯念，一望皆遁逃。,
同微之贈別郭虛舟鍊師五十韻,白居易,我為江司馬，君為荊判司。俱當愁悴日，始識虛舟師。師年三十餘，白皙好容儀。專心在鉛汞，餘力工琴棋。靜彈弦數聲，閒飲酒一卮。因指塵土下，蜉蝣良可悲。不聞姑射上，千歲冰雪肌。不見遼城外，古今冢累累。嗟我天地間，有術人莫知。得可逃死籍，不唯走三尸。授我參同契，其辭妙且微。六一閟扃鐍，子午守雄雌。我讀隨日悟，心中了無疑。黃芽與紫車，謂其坐致之。自負因自嘆，人生號男兒。若不佩金印，即合翳玉芝。高謝人間世，深結山中期。泥壇方合矩，鑄鼎圓中規。爐橐一以動，瑞氣紅輝輝。齋心獨嘆拜，中夜偷一窺。二物正欣合，厥壯何怪奇。綢繆夫婦體，狎獵魚龍姿。簡寂館鍾後，紫宵峰曉時。心塵未淨潔，火候遂參差。萬壽覬刀圭，千功失毫釐。先生彈指起，奼女隨煙飛。始知緣會間，陰騭不可移。藥灶今夕罷，詔書明日追。追我復追君，次第承恩私。官雖小大殊，同立白玉墀。我直紫微闥，手進賞罰詞。君侍玉皇座，口含生殺機。直躬易媒孽，浮俗多瑕疵。轉徙今安在，越嶠吳江湄。一提支郡印，一建連帥旗。何言四百里，不見如天涯。秋風旦夕來，白日西南馳。雪霜各滿鬢，朱紫徒為衣。師從廬山洞，訪舊來於斯。尋君又覓我，風馭紛逶迤。帔裾曳黃絹，鬚髮垂青絲。逢人但斂手，問道亦頷頤。孤雲難久留，十日告將歸。款曲話平昔，殷勤免衰羸。後會杳何許，前心日磷緇。俗家無異物，何以充別資。素箋一百句，題附元家詩。朱頂鶴一隻，與師雲閒騎。雲間鶴背上，故情若相思。時時摘一句，唱作步虛辭。,
八月十五日夜，聞崔大員外翰林獨直，對酒玩,白居易,秋月高懸空碧外，仙郎靜玩禁闈間。歲中唯有今宵好，海內無如此地閒。皓色分明雙闕榜，清光深到九門關。遙聞獨醉還惆悵，不見金波照玉山。,
殘春詠懷贈楊慕巢侍郎,白居易,位逾三品日，年過六旬時。太子少傅官三品。予今年六十五。不道官班下，其如筋力衰。猶憐好風景，轉重舊親知。少壯難重得，歡娛且強為。興來池上酌，醉出袖中詩。靜話開襟久，閒吟放盞遲。落花無限雪，殘鬢幾多絲。莫說傷心事，春翁易酒悲。,
池上逐涼二首,白居易,青苔地上消殘暑，綠樹陰前逐晚涼。輕屐單衫薄紗帽，淺池平岸庳藤床。簪纓怪我情何薄，泉石諳君味甚長。遍問交親為老計，多言宜靜不宜忙。窗間睡足休高枕，水畔閒來上小船。棹遣禿頭奴子撥，茶教纖手侍兒煎。門前便是紅塵地，林外無非赤日天。誰信好風清簟上，更無一事但翛然。,
齋居春久感事遣懷,白居易,齋戒坐三旬，笙歌發四鄰。月明停酒夜，眼暗看花人。賴學空為觀，深知念是塵。猶思閒語笑，未忘舊交親。久作龍門主，多為兔苑賓。水嬉歌盡日，雪宴燭通晨。事事皆過分，時時自問身。風光拋得也，七十四年春。,
湓浦竹,白居易,潯陽十月天，天氣仍溫燠。有霜不殺草，有風不落木。玄冥氣力薄，草木冬猶綠。誰肯湓浦頭，回眼看修竹？其有顧盼者，持刀斬且束。剖劈青琅玕，家家蓋牆屋。吾聞汾晉間，竹少重如玉。胡為取輕賤，生此西江曲？,
將之饒州，江浦夜泊,白居易,明月滿深浦，愁人臥孤舟。煩冤寢不得，夏夜長於秋。苦乏衣食資，遠為江海遊。光陰坐遲暮，鄉國行阻修。身病向鄱陽，家貧寄徐州。前事與後事，豈堪心並憂。憂來起長望，但見江水流。雲樹靄蒼蒼，煙波淡悠悠。故園迷處所，一念堪白頭。,
得微之到官後書備知通州之事悵然有感因成四,白居易,來書子細說通州，州在山根峽岸頭。四面千重火雲合，中心一道瘴江流。蟲蛇白晝攔官道，蚊蚋黃昏撲郡樓。何罪遣君居此地？天高無處問來由。匼匝巔山萬仞餘，人家應似甑中居。寅年籬下多逢虎，亥日沙頭始賣魚。衣斑梅雨長鬚熨，米澀畬田不解鋤。努力安心過三考，已曾愁殺李尚書。李實尚書先貶此州，身歿於彼處。人稀地僻醫巫少，夏旱秋霖瘴瘧多。老去一身須愛惜，別來四體得如何？侏儒飽笑東方朔，薏苡讒憂馬伏波。莫遣沉愁結成病，時時一唱濯纓歌。通州海內恓惶地，司馬人間冗長官。傷鳥有弦驚不定，臥龍無水動應難。劍埋獄底誰深掘？鬆偃霜中盡冷看。舉目爭能不惆悵，高車大馬滿長安。,
醉歌　示妓人商玲瓏。,白居易,罷胡琴，掩秦瑟，玲瓏再拜歌初畢。誰道使君不解歌？聽唱黃雞與白日。黃雞催曉丑時鳴，白日催年酉前沒。腰間紅綬系未穩，鏡裡朱顏看已失。玲瓏玲瓏奈老何？使君歌了汝更歌。,
早送舉人入試,白居易,夙駕送舉人，東方猶未明。自謂出太早，已有車馬行。騎火高低影，街鼓參差聲。可憐早朝者，相看意氣生。日出塵埃飛，群動互營營。營營各何求，無非利與名。而我常晏起，虛住常安城。春深官又滿，日有歸山情。,
薔薇花一叢獨死不知其故因有是篇,白居易,柯條未嘗損，根蕟不曾移。同類今齊茂，孤芳忽獨萎。仍憐委地日，正是帶花時。碎碧初凋葉，燋紅尚戀枝。乾坤無厚薄，草木自榮衰。欲問因何事，春風亦不知。,
東陂秋意寄元八,白居易,寥落野陂畔，獨行思有餘。秋荷病葉上，白露大如珠。忽憶同賞地，曲江東北隅。秋池少遊客，唯我與君俱。啼蛩隱紅蓼，瘦馬蹋青蕪。當時與今日，俱是暮秋初。節物苦相似，時景亦無餘。唯有人分散，經年不得書。,
寄行簡,白居易,鬱郁眉多斂，默默口寡言。豈是願如此，舉目誰與歡。去春爾西征，從事巴蜀間。今春我南謫，抱疾江海壖。相去六千里，地絕天邈然。十書九不達，何以開憂顏。渴人多夢飲，飢人多夢餐。春來夢何處？閤眼到東川。,
奉酬侍中夏中雨後遊城南莊見示八韻,白居易,島樹間林巒，雲收雨氣殘。四山嵐色重，五月水聲寒。老鶴兩三隻，新篁千萬竿。化成天竺寺，移得子陵灘。心覺閒彌貴，身緣健更歡。帝將風后待，人作謝公看。甪里年雖老，高陽興未闌。佳辰不見召，爭免趁杯盤？來詩云：何處趁杯盤。,
小池二首,白居易,晝倦前齋熱，晚愛小池清。映林餘景沒，近水微涼生。坐把蒲葵扇，閒吟三兩聲。有意不在大，湛湛方丈餘。荷側瀉清露，萍開見游魚。每一臨此坐，憶歸青溪居。,
清明日觀妓舞聽客詩,白居易,看舞顏如玉，聽詩韻似金。綺羅從許笑，弦管不妨吟。可惜春風老，無嫌酒醆深。辭花送寒食，並在此時心。,
負冬日,白居易,杲杲冬日出，照我屋南隅。負暄閉目坐，和氣生肌膚。初似飲醇醪，又如蟄者蘇。外融百骸暢，中適一念無。曠然忘所在，心與虛空俱。,
西掖早秋直夜書意　自此後中書舍人時作。,白居易,涼風起禁掖，新月生宮沼。夜半秋暗來，萬年枝嫋嫋。炎涼遞時節，鐘鼓交昏曉。遇聖惜年衰，報恩愁力小。素餐無補益，朱綬虛纏繞。冠蓋棲野雲，稻粱養山鳥。量力私自省，所得已非少。五品不為賤，五十不為夭。若無知足心，貪求何日了？,
詔授同州刺史病不赴任因詠所懷,白居易,同州慵不去，此意復誰知。誠愛俸錢厚，其如身力衰。可憐病判案，何似醉吟詩？勞逸懸相遠，行藏決不疑。徒煩人勸諫，只合自尋思。白髮來無限，青山去有期。野心惟怕鬧，家口莫愁飢。賣卻新昌宅，聊充送老資。,
同韓侍郎遊鄭家池吟詩小飲,白居易,野艇容三人，晚池流浼浼。悠然倚棹坐，水思如江海。宿雨洗沙塵，晴風蕩煙靄。殘陽上竹樹，枝葉生光彩。我本偶然來，景物如相待。白鷗驚不起，綠芡行堪採。齒髮雖已衰，性靈未雲改。逢詩遇杯酒，尚有心情在。,
羸駿,白居易,驊騮失其主，羸餓無人牧。向風嘶一聲，莽蒼黃河曲。踏冰水畔立，臥雪冢間宿。歲暮田野空，寒草不滿腹。豈無市駿者，盡是凡人目。相馬失於瘦，遂遺千里足。村中何擾擾，有吏徵芻粟。輸彼軍廄中，化作駑駘肉。,
雲居寺孤桐,白居易,一株青玉立，千葉綠雲委。亭亭五丈餘，高意猶未已。山僧年九十，清靜老不死。自雲手種時，一棵青桐子。直從萌芽拔，高自毫末始。四面無附枝，中心有通理。寄言立身者，孤直當如此。,
對鏡吟,白居易,閒看明鏡坐清晨，多病姿容半老身。誰論情性乖時事，自想形骸非貴人。三殿失恩宜放棄，九宮推命合漂淪。如今所得須甘分，腰佩銀龜朱兩輪。,
京兆府新栽蓮時為周至尉趨府作,白居易,汙溝貯濁水，水上葉田田。我來一長嘆，知是東溪蓮。下有青泥汙，馨香無復全。上有紅塵撲，顏色不得鮮。物性猶如此，人事亦宜然。託根非其所，不如遭棄捐。昔在溪中日，花葉媚清漣。今來不得地，憔悴府門前。,描寫荷花
禽蟲十二章,白居易,燕違戊己鵲避歲，茲事因何羽族知？疑有鳳王頒鳥歷，一時一日不參差。不知其然也。燕銜泥常避戊己日，鵲巢口常避太歲，驗之皆信。水中科斗長成蛙，林下桑蟲老作蛾。蛙跳蛾舞仰頭笑，焉用鯤鵬鱗羽多？齊物也。江魚群從稱妻妾，塞雁聯行號弟兄。但恐世間真眷屬，親疏亦是強為名。故名也，江、沱間有魚，每遊輒三，如媵隨妻，一先二後，土人號為婢妾魚。禮雲：雁兄弟行。蠶老繭成不庇身，蜂飢蜜熟屬他人。須知年老憂家者，恐是二蟲虛苦辛。自警也。阿閣鵷鸞田舍烏，妍媸貴賤兩懸殊。如何閉向深籠裡，一種摧頹觸四隅？有所感也。獸中刀槍多怒吼，鳥遭羅弋盡哀鳴。羔羊口在緣何事，暗死屠門無一聲？有所悲也。蟭螟殺敵蚊巢上，蠻觸交爭蝸角中。應是諸天觀下界，一微塵內鬥英雄。自照也。蠨蛸網上罥蜉蝣，反覆相持死始休。何異浮生臨老日，一彈指頃報恩仇。誡報也。蟻王化飯為臣妾，螺母偷蟲作子孫。彼此假名非本物，其間何怨復何恩？豆苗鹿嚼解烏毒，艾葉雀銜奪燕巢。鳥獸不曾看本草，諳知藥性是誰教？嘗獵者說雲：鹿若中箭發，即嚼豆葉食之，多消解。箭毒多用烏頭，故云烏毒。又燕惡艾，雀欲奪其巢，先銜一艾致其巢，輒避去，因而有之。一鼠得仙生羽翼，眾鼠相看有羨色。豈知飛上未半空，已作烏鳶口中食。鵝乳養雛遺在水，魚心想子變成鱗。細微幽隱何窮事，知者唯應是聖人。鵝放乳水中，不能離，群雛從而食之，皆飽而去之。又如魚想子，子成魚，並皆是佛經中說。,
除官去未間,白居易,除官去未間，半月恣遊討。朝尋霞外寺，暮宿波上島。新樹少於鬆，平湖半連草。躋攀有次第，賞玩無昏早。有時騎馬醉，兀兀冥天造。窮通與生死，其奈吾懷抱？江山信為美，齒髮行將老。在郡誠未厭，歸鄉去亦好。,
競渡,白居易,競渡相傳為汨羅，不能止遏意無他。自經放逐來憔悴，能校靈均死幾多。,
對鏡吟,白居易,白頭老人照鏡時，掩鏡沉吟吟舊詩。二十年前一莖白，如今變作滿頭絲。吟罷回頭索杯酒，醉來屈指數親知。老於我者多窮賤，設使身存寒且飢。少於我者半為土，墓樹已抽三五枝。我今幸得見頭白，祿俸不薄官不卑。眼前有酒心無苦，只合歡娛不合悲。,
初與元九別後忽夢見之。及寤而書適至，兼寄,白居易,永壽寺中語，新昌坊北分。歸來數行淚，悲事不悲君。悠悠藍田路，自去無訊息。計君食宿程，已過商山北。昨夜雲四散，千里同月色。曉來夢見君，應是君相憶。夢中握君手，問君意何如？君言苦相憶，無人可寄書。覺來未及說，叩門聲鼕鼕。言是商州使，送君書一封。枕上忽驚起，顛倒著衣裳。開緘見手札，一紙十三行。上論遷謫心，下說離別腸。心腸都未盡，不暇敘炎涼。雲作此書夜，夜宿商州東。獨對孤燈坐，陽城山館中。夜深作書畢，山月向西斜。月下何所有，一樹紫桐花。桐花半落時，複道正相思。殷勤書背後，兼寄桐花詩。桐花詩八韻，思緒一何深。以我今朝意，憶君此夜心。一章三遍讀，一句十回吟。珍重八十字，字字化為金。,
冀城北原作,白居易,野色何莽蒼，秋聲亦蕭疏。風吹黃埃起，落日驅徵車。何代此開國，封疆百里餘？古今不相待，朝市無常居。昔人城邑中，今變為丘墟。昔人墓田中，今化為里閭。廢興相催迫，日月互居諸。世變無遺風，焉能知其初？行人千載後，懷古空躊躇。,
晚春欲攜酒尋沈四著作先以六韻寄之,白居易,病容衰慘澹，芳景晚蹉砣。無計留春得，爭能奈老何？篇章慵報答，杯宴喜經過。顧我酒狂久，負君詩債多。沈前後惠詩十餘首，春來多醉，竟未酬答，今故云爾。敢辭攜綠蟻，只願見青娥。最憶陽關唱，真珠一串歌。沈有謳者善唱西出陽關無故人詞。,
白鷺,白居易,人生四十未全衰，我為愁多白髮垂。何故水邊雙白鷺，無愁頭上亦垂絲？,
山鷓鴣,白居易,山鷓鴣，朝朝暮暮啼復啼，啼時露白風悽悽。黃茅岡頭秋日晚，苦竹嶺下寒月低。畬田有粟何不啄，石楠有枝何不棲。迢迢不緩復不急，樓上舟中聲暗入。夢鄉遷客展轉臥，抱兒寡婦彷徨立。山鷓鴣，爾本此鄉鳥。生不辭巢不別群，何苦聲聲啼到曉。啼到曉，唯能愁北人，南人慣聞如不聞。,
送春歸　元和十一年三月三十日作。,白居易,送春歸，三月盡日日暮時。去年杏園花飛御溝綠，何處送春曲江曲。今年杜鵑花落子規啼，送春何處西江西。帝城送春猶怏怏，天涯送春能不加惆悵？莫惆悵，送春人。冗員無替五年罷，應須準擬再送潯陽春。五年炎涼凡十變，又知此身健不健？好去今年江上春，明年未死還相見。,
秋居書懷,白居易,門前少賓客，階下多松竹。秋景下西牆，涼風入東屋。有琴慵不弄，有書閒不讀。盡日方寸中，澹然無所欲。何須廣居處，不用多積蓄。丈室可容身，斗儲可充腹。況無治道術，坐受官家祿。不種一株桑，不鋤一壟谷。終朝飽飯餐，卒歲豐衣服。持此知愧心，自然易為足。,
西湖留別,白居易,征途行色慘風煙，祖帳離聲咽管絃。翠黛不須留五馬，皇恩只許住三年。綠藤陰下鋪歌席，紅藕花中泊妓船。處處回頭盡堪戀，就中難別是湖邊。,
池上即事,白居易,行尋甃石引新泉，坐看修橋補釣船。綠竹掛衣涼處歇，清風展簟困時眠。身閒當貴真天爵，官散無憂即地仙。林下水邊無厭日，便堪終老豈論年。,
仙娥峰下作,白居易,我為東南行，始登商山道。商山無數峰，最愛仙娥好。參差樹若插，匼匝雲如抱。渴望寒玉泉，香聞紫芝草。青崖屏削碧，白石床鋪縞。向無如此物，安足留四皓。感彼私自問，歸山何不早。可能塵土中，還隨眾人老。,
何處難忘酒七首,白居易,何處難忘酒，長安喜氣新。初登高第後，乍作好官人。省壁明張榜，朝衣穩稱身。此時無一醆，爭奈帝城春。何處難忘酒，天涯話舊情。青雲俱不達，白髮遞相驚。二十年前別，三千里外行。此時無一醆，何以敘平生。何處難忘酒，朱門羨少年。春分花發後，寒食月明前。小院回羅綺，深房理管絃。此時無一醆，爭過豔陽天。何處難忘酒，霜庭老病翁。暗聲啼蟋蟀，幹葉落梧桐。鬢為愁先白，顏因醉暫紅。此時無一醆，何計奈秋風。何處難忘酒，軍功第一高。還鄉隨露布，半路授旌旄。玉柱剝蔥手，金章爛椹袍。此時無一醆，何以騁雄豪。何處難忘酒，青門送別多。斂襟收涕淚，簇馬聽笙歌。煙樹灞陵岸，風塵長樂坡。此時無一醆，爭奈去留何。何處難忘酒，逐臣歸故園。赦書逢驛騎，賀客出都門。半面瘴煙色，滿衫鄉淚痕。此時無一醆，何物可招魂。,
舟行江州路上作。,白居易,帆影日漸高，閒眠猶未起。起問鼓枻人，已行三十里。船頭有行灶，炊稻烹紅鯉。飽食起婆娑，盥漱秋江水。平生滄浪意，一旦來遊此。何況不失家，舟中載妻子。,
早秋晚望兼呈韋侍御,白居易,九派繞孤城，城高生遠思。人煙半在船，野水多於地。穿霞日腳直，驅雁風頭利。去國來幾時，江上秋三至。夫君亦淪落，此地同飄寄。憫默向隅心，摧頹觸籠翅。且謀眼前計，莫問胸中事。潯陽酒甚濃，相勸時時醉。,
栽杉,白居易,勁葉森利劍，孤莖挺端標。才高四五尺，勢若干青霄。移栽東窗前，愛爾寒不凋。病夫臥相對，日夕閒蕭蕭。昨為山中樹，今為檐下條。雖然遇賞玩，無乃近塵囂。猶勝澗谷底，埋沒隨眾樵。不見鬱郁鬆，委質山上苗？,
七德舞－美撥亂，陳王業也,白居易,七德舞，七德歌，傳自武德至元和。元和小臣白居易，觀舞聽歌知樂意，樂終稽首陳其事。太宗十八舉義兵，白旄黃鉞定兩京。擒充戮竇四海清，二十有四功業成。二十有九即帝位，三十有五致太平。功成理定何神速，速在推心置人腹。亡卒遺骸散帛收，飢人賣子分金贖。魏徵夢見子夜泣，張謹哀聞辰日哭。怨女三千放出宮，死囚四百來歸獄。剪須燒藥賜功臣，李勣嗚咽思殺身。含血吮創撫戰士，思摩奮呼乞效死。則知不獨善戰善乘時，以心感人人心歸。爾來一百九十載，天下至今歌舞之。歌七德，舞七德，聖人有作垂無極。豈徒耀神武，豈徒誇聖文。太宗意在陳王業，王業艱難示子孫。,
城上,白居易,城上鼕鼕鼓，朝衙復晚衙。為君慵不出，落盡繞城花。,
閒意,白居易,不爭榮耀任沉淪，日與時疏共道親。北省朋僚音信斷，東林長老往還頻。病停夜食閒如社，慵擁朝裘暖似春。漸老漸諳閒氣味，終身不擬作忙人。,
直中書省,白居易,絲綸閣下文章靜，鐘鼓樓中刻漏長。獨坐黃昏誰是伴，紫薇花對紫薇郎。,
老去,白居易,老去愧妻兒，冬來有勸詞。暖寒從飲酒，衝冷少吟詩。戰勝心還壯，齋勤體校羸。由來世間法，損益合相隨。,
冬初酒熟二首,白居易,霜繁脆庭柳，風利剪池荷。月色曉彌苦，鳥聲寒更多。秋懷久寥落，冬計又如何？一甕新醅酒，萍浮春水波。酒熟無客來，因成獨酌謠。人間老黃綺，地上散松喬。忽忽醒還醉，悠悠暮復朝。殘年多少在，盡付此中銷。,
送姚杭州赴任因思舊遊二首,白居易,與君細話杭州事，為我留心莫等閒。閭里固宜勤撫卹，樓臺亦要數躋攀。笙歌縹緲虛空裡，風月依稀夢想間。且喜詩人重管領，遙飛一盞賀江山。渺渺錢唐路幾千，想君到後事依然。靜逢竺寺猿偷橘，閒看蘇家女採蓮。故妓數人憑問訊，新詩兩首倩留傳。舍人雖健無多興，老校當時八九年。杭民至今呼餘為白舍人。,
池上即事,白居易,移床避日依松竹，解帶當風掛薜蘿。鈿砌池心綠蘋合，粉開花面白蓮多。久陰新霽宜絲管，苦熱初涼入綺羅。家醞瓶空人客絕，今宵爭奈月明何。,
病中哭金鑾子　小女子名。,白居易,豈料吾方病，翻悲汝不全。臥驚從枕上，扶哭就燈前。有女誠為累，無兒豈免憐。病來才十日，養得已三年。慈淚隨聲迸，悲腸遇物牽。故衣猶架上，殘藥尚頭邊。送出深村巷，看封小墓田。莫言三裡地，此別是終天。,
會昌二年春題池西小樓,白居易,花邊春水水邊樓，一坐經今四十秋。望月橋傾三遍換，採蓮船破五回修。園林一半成喬木，鄰里三分作白頭。蘇李冥濛隨燭滅，陳樊漂泊逐萍流。蘇庶子弘、李中丞道樞、及陳、樊二妓十餘年皆樓中歌酒中伴，或歿或散，獨予在焉。雖貧眼下無妨樂，縱病心中不與愁。自笑靈光巋然在，春來遊得且須遊。,
郡亭,白居易,平旦起視事，亭午臥掩關。除親簿領外，多在琴書前。況有虛白亭，坐見海門山。潮來一憑檻，賓至一開筵。終朝對雲水，有時聽管絃。持此聊過日，非忙亦非閒。山林太寂寞，朝闕空喧煩。唯茲郡閣內，囂靜得中間。,
題郡中荔枝詩十八韻兼寄萬州楊八使君,白居易,奇果標南土，芳林對北堂。素華春漠漠，丹實夏煌煌。葉捧低垂戶，枝擎重壓牆。始因風弄色，漸與日爭光。夕訝條懸火，朝驚樹點妝。深於紅躑躅，大校白檳榔。星綴連心朵，珠排耀眼房。紫羅裁襯殼，白玉裹填瓤。早歲曾聞說，今朝始摘嘗。嚼疑天上味，嗅異世間香。潤勝蓮生水，鮮逾橘得霜。燕脂掌中顆，甘露舌頭漿。物少尤珍重，天高苦渺茫。已教生暑月，又使阻遐方。粹液靈難駐，妍姿嫩易傷。近南光景熱，向北道路長。不得充王賦，無由寄帝鄉。唯君堪擲贈，面白似潘郎。,
偶作寄朗之,白居易,歷想為官日，無如刺史時。歡娛接賓客，飽暖及妻兒。自到東都後，安閒更得宜。分司勝刺史，致仕勝分司。何況園林下，欣然得朗之。仰名同舊識，為樂即新知。有雪先相訪，無花不作期。鬥濃幹釀酒，誇妙細吟詩。里巷千來往，都門五別離。歧分兩回首，書到一開眉。葉落槐亭院，冰生竹閣池。雀羅誰問訊，鶴氅罷追隨。身與心俱病，容將力共衰。老來多健忘，唯不忘相思。,
送王處士,白居易,王門豈無酒，侯門豈無肉。主人貴且驕，待客禮不足。望塵而拜者，朝夕走碌碌。王生獨拂衣，遐舉如雲鵠。寧歸白雲外，飲水臥空谷。不能隨眾人，斂手低眉目。扣門與我別，酤酒留君宿。好去采薇人，終南山正綠。,
八月三日夜作,白居易,露白月微明，天涼景物清。草頭珠顆冷，樓角玉鉤生。氣爽衣裳健，風疏砧杵鳴。夜衾香有思，秋簟冷無情。夢短眠頻覺，宵長起暫行。燭凝臨曉影，蟲怨欲寒聲。槿老花先盡，蓮凋子始成。四時無了日，何用嘆衰榮。,
夏旱,白居易,太陰不離畢，太歲仍在午。旱日與炎風，枯焦我田畝。金石欲銷爍，況茲禾與黍。嗷嗷萬族中，唯農最辛苦。憫然望歲者，出門何所睹。但見棘與茨，羅生遍場圃。惡苗承沴氣，欣然得其所。感此因問天，可能長不雨？,
杏園中棗樹,白居易,人言百果中，唯棗凡且鄙。皮皴似龜手，葉小如鼠耳。胡為不自知，生花此園裡。豈宜遇攀玩，倖免遭傷毀。二月曲江頭，雜英紅旖旎。棗亦在其間，如嫫對西子。東風不擇木，吹照長未已。眼看欲合抱，得盡生生理。寄言遊春客，乞君一回視。君愛繞指柔，從君憐柳杞。君求悅目豔，不敢爭桃李。君若作大車，輪軸材須此。,
清龍寺早夏,白居易,塵埃經小雨，地高倚長坡。日西寺門外，景氣含清和。閒有老僧立，靜無凡客過。殘鶯意思盡，新葉陰涼多。春去來幾日，夏雲忽嵯峨。朝朝感時節，年鬢暗蹉跎。胡為戀朝市，不去歸煙蘿。青山寸步地，自問心如何。,
曲江感秋五年作。,白居易,沙草新雨地，岸柳涼風枝。三年感秋意，並在曲江池。早蟬已嘹唳，晚荷復離披。前秋去秋思，一一生此時。昔人三十二，秋興已雲悲。我今欲四十，秋懷亦可知。歲月不虛設，此身隨日衰。暗老不自覺，直到鬢成絲。,
曲江,白居易,細草岸西東，酒旗搖水風。樓臺在煙杪，鷗鷺下沙中。翠幄晴相接，芳洲夜暫空。何人賞秋景，興與此時同。,
祗役駱口驛，喜蕭侍御書至，兼睹新詩，吟諷,白居易,日暮心無憀，吏役正營營。忽驚芳信至，復與新詩並。是時天無雲，山館有月明。月下讀數偏，風前吟一聲。一吟三四嘆，聲盡有餘清。雅哉君子文，詠性不詠情。使我靈府中，鄙吝不得生。始知聽韶獲，可使心和平。,
照鏡,白居易,皎皎青銅鏡，斑斑白絲鬢。豈復更藏年，實年君不信。,
客中月,白居易,客從江南來，來時月上弦。悠悠行旅中，三見清光圓。曉隨殘月行，夕與新月宿。誰謂月無情，千里遠相逐。朝發渭水橋，暮入長安陌。不知今夜月，又作誰家客？,
六十六,白居易,病知心力減，老覺光陰速。五十八歸來，今年六十六。鬢絲千萬白，池草八九綠。童稚盡成人，園林半喬木。看山倚高石，引水穿深竹。雖有潺湲聲，至今聽未足。,
鹽商婦,白居易,鹽商婦，多金帛，不事田農與蠶績。南北東西不失家，風水為鄉船作宅。本是揚州小家女，嫁得西江大商客。綠鬟富去金釵多，皓腕肥來銀釧窄。前呼蒼頭後叱婢，問爾因何得如此？婿作鹽商十五年，不屬州縣屬天子。每年鹽利入官時，少入官家多入私。官家利薄私家厚，鹽鐵尚書遠不知。何況江頭魚米賤，紅膾黃橙香稻飯。飽食濃妝倚柁樓，兩朵紅腮花欲綻。鹽商婦，有幸嫁鹽商。終朝美飯食，終歲好衣裳。好衣美食有來處，亦須慚愧桑弘羊。桑弘羊，死已久，不獨漢時今亦有。,
官牛,白居易,官牛官牛駕官車，滻水岸邊般載沙。一石沙，幾斤重？朝載暮載將何用？載向五門官道西，綠槐陰下鋪沙堤。昨來新拜右丞相，恐怕泥塗汙馬蹄。右丞相，馬蹄踏沙雖淨潔，牛領牽車欲流血。右丞相，但能濟人治國調陰陽，官牛領穿亦無妨。,
追歡偶作,白居易,追歡逐樂少閒時，補帖平生得事遲。何處花開曾後看？誰家酒熟不先知？石樓月下吹蘆管，金谷風前舞柳枝。十聽春啼變鶯舌，三嫌老醜換蛾眉。樂天一過難知分，猶自諮嗟兩鬢絲。蘆管柳枝已下，皆十年來洛中之事。,
霖雨苦多江湖暴漲塊然獨望因題北亭,白居易,自作潯陽客，無如苦雨何。陰昏晴日少，閒悶睡時多。湖闊將天合，雲低與水和。籬根舟子語，巷口釣人歌。霧鳥沉黃氣，風帆蹴白波。門前車馬道，一宿變江河。,
自題寫真時為翰林學士,白居易,我貌不自識，李放寫我真。靜觀神與骨，合是山中人。蒲柳質易朽，麋鹿心難馴。何事赤墀上，五年為侍臣？況多剛狷性，難與世同塵。不惟非貴相，但恐生禍因。宜當早罷去，收取雲泉身。,
酬夢得貧居詠懷見贈,白居易,歲陰生計兩蹉跎，相顧悠悠醉且歌。廚冷難留烏止屋，門閒可與雀張羅。詩云：贍烏爰止，於誰之屋？言烏多止富家之屋也。病添莊舄吟聲苦，貧欠韓康藥債多。日望揮金賀新命，俸錢依舊又如何？來篇雲：若有金揮勝二疏。時夢得罷賓客，除祕監，祿俸略同，故云。,
自喜,白居易,身慵難勉強，性拙易遲迴。布被辰時起，柴門午後開。忙驅能者去，閒逐鈍人來。自喜誰能會，無才勝有才。,
與沈楊二舍人閣老同食敕賜櫻桃玩物感恩因成,白居易,清曉趨丹禁，紅櫻降紫宸。驅禽養得熟，和葉摘來新。圓轉盤傾玉，鮮明籠透銀。內園題兩字，西掖賜三臣。熒惑晶華赤，醍醐氣味真。如珠未穿孔，似火不燒人。杏俗難為對，桃頑詎可倫。肉嫌盧橘厚，皮笑荔枝皴。瓊液酸甜足，金丸大小勻。偷須防曼倩，惜莫擲安仁。手擘才離核，匙抄半是津。甘為舌上露，暖作腹中春。已具長尸祿，仍驚數食珍。最慚恩未報，飽喂不才身。,
聞早鶯,白居易,日出眠未起，屋頭聞早鶯。忽如上林曉，萬年枝上鳴。憶為近臣時，秉筆直承明。春深視草暇，旦暮聞此聲。今聞在何處，寂寞潯陽城。鳥聲信如一，分別在人情。不作天涯意，豈殊禁中聽。,
贈友五首,白居易,一年十二月，每月有常令。君出臣奉行，謂之握金鏡。由茲六氣順，以遂萬物性。時令一反常，生靈受其病。周漢德下衰，王風始不競。又從斬晁錯，諸侯益強盛。百里不同禁，四時自為政。盛夏興土功，方春剿人命。誰能救其失，待君佐邦柄。峨峨象魏門，懸法彝倫正。銀生楚山曲，金生鄱溪濱。南人棄農業，求之多苦辛。披砂復鑿石，矻矻無冬春。手足盡皴胝，愛利不愛身。畬田既慵斫，稻田亦懶耘。相攜作遊手，皆道求金銀。畢竟金與銀，何殊泥與塵。且非衣食物，不濟飢寒人。棄本以趨末，日富而歲貧。所以先聖王，棄藏不為珍。誰能反古風，待君秉國鈞。捐金復抵璧，勿使勞生民。私家無錢爐，平地無銅山。胡為秋夏稅，歲歲輸銅錢。錢力日已重，農力日已殫。賤糶粟與麥，賤貿絲與綿。歲暮衣食盡，焉得無飢寒。吾聞國之初，有制垂不刊。庸必算丁口，租必計桑田。不求土所無，不強人所難。量入以為出，上足下亦安。兵興一變法，兵息遂不還。使我農桑人，憔悴畎畝間。誰能革此弊，待君秉利權。復彼租庸法，令如貞觀年。京師四方則，王化之本根。長吏久於政，然後風教敦。如何尹京者，遷次不逡巡。請君屈指數，十年十五人。科條日相矯，吏力亦已勤。寬猛政不一，民心安得淳。九州雍為首，群牧之所遵。天下率如此，何以安吾民。誰能變此法，待君贊彌綸。慎擇循良吏，令其長子孫。三十男有室，二十女有歸。近代多離亂，婚姻多過期。嫁娶既不早，生育常苦遲。兒女未成人，父母已衰羸。凡人貴達日，多在長大時。欲報親不待，孝心無所施。哀哉三牲養，少得及庭闈。惜哉萬鍾粟，多用飽妻兒。誰能正婚禮，待君張國維。庶使孝子心，皆無風樹悲。,
昔與微之在朝日，同蓄休退之心。迨今十年，,白居易,往子為御史，伊餘忝拾遺。皆逢盛明代，俱登清近司。予系玉為佩，子曳繡為衣。從容香菸下，同侍白玉墀。朝見寵者辱，暮見安者危。紛紛無退者，相顧令人悲。宦情君早厭，世事我深知。常於榮顯日，已約林泉期。況今各流落，身病齒髮衰。不作臥雲計，攜手欲何之。待君女嫁後，及我官滿時。稍無骨肉累，粗有漁樵資。歲晚青山路，白首期同歸。,
閒坐看書貽諸少年,白居易,雨砌長寒蕪，風庭落秋果。窗間有閒叟，盡日看書坐。書中見往事，歷歷知福禍。多取終厚亡，疾驅必先墜。勸君少幹名，名為錮身鎖。勸君少求利，利是焚身火。我心知已久，吾道無不可。所以雀羅門，不能寂寞我。,
不二門,白居易,兩眼日將暗，四肢漸衰瘦。束帶剩昔圍，穿衣妨寬袖。流年似江水，奔注無昏晝。志氣與形骸，安得長依舊？亦曾登玉陛，舉措多紕繆。至今金闕籍，名姓獨遺漏。亦曾燒大藥，訊息乖火候。至今殘丹砂，燒幹不成就。行藏事兩失，憂惱心交鬥。化作憔悴翁，拋身在荒陋。坐看老病逼，須得醫王救。唯有不二門，其間無夭壽。,
南湖春早,白居易,風回雲斷雨初晴，返照湖邊暖復明。亂點碎紅山杏發，平鋪新綠水蘋生。翅低白雁飛仍重，舌澀黃鸝語未成。不道江南春不好，年年衰病減心情。,描寫春天
自喜,白居易,自喜天教我少緣，家徒行計兩翩翩。身兼妻子都三口，鶴與琴書共一船。僮僕減來無冗食，資糧算外有餘錢。攜將貯作丘中費，猶免飢寒得數年。,
立春後五日,白居易,立春後五日，春態紛婀娜。白日斜漸長，碧雲低欲墮。殘冰坼玉片，新萼排紅顆。遇物盡欣欣，愛春非獨我。迎芳後園立，就暖前檐坐。還有惆悵心，欲別紅爐火。,
惱如霜露，慧日能消除。”,白居易,吾道尋知止，君恩偶未忘。忽蒙頒鳳詔，兼謝剖魚章。蓮靜方依水，葵枯重仰陽。三車猶夕會，五馬已晨裝。去似尋前世，來如別故鄉。眉低出鷲嶺，腳重下蛇岡。廬山岡名。漸望廬山遠，彌愁峽路長。香爐峰隱隱，巴字水茫茫。瓢掛留庭樹，經收在屋樑。春拋紅藥圃，夏憶白蓮塘。唯擬捐塵事，將何答寵光？有期追永遠，無政繼龔黃。晉時永、遠二法師曾居此寺。南國秋猶熱，西齋夜暫涼。閒吟四句偈，靜對一爐香。身老同丘井，心空是道場。覓僧為去伴，留俸作歸糧。為報山中侶，憑看竹下房。會應歸去在，鬆菊莫教荒。,
無可奈何歌,白居易,無可奈何兮，白日走而朱顏頹。少日往而老日催，生者不住兮死者不回。況乎寵辱豐悴之外物，又何常不十去而一來？去不可挽兮來不可推，無可奈何兮，已焉哉。惟天長而地久，前無始兮後無終。嗟吾生之幾何，寄瞬息乎其中。又如太倉之稊米，委一粒於萬鍾。何不與道逍遙，委化從容，縱心放志，洩洩融融。胡為乎分愛惡於生死，系憂喜於窮通。倔強其骨髓，齟齬其心胸。合冰炭以交戰，只自苦兮厥躬。彼造物者，云何不為？此與化者，云何不隨？或喣或吹，或盛或衰，雖千變與萬化，委一順以貫之。為彼何非，為此何是？誰冥此心，夢蝶之子。何禍非福，何吉非凶？誰達此觀，喪馬之翁。俾吾為秋毫之杪，吾亦自足，不見其小；俾吾為泰山之阿，吾亦無餘，不見其多。是以達人靜則吻然與陰合跡，動則浩然與陽同波。委順而已，孰知其他。時邪命邪，吾其無奈彼何；委邪順邪，彼亦無奈吾何。夫兩無奈何，然後能冥至順而合太和。故吾所以飲太和，扣至順，而為無可奈何之歌。,
白牡丹和錢學士作,白居易,城中看花客，旦暮走營營。素華人不顧，亦佔牡丹名。閉在深寺中，車馬無來聲。唯有錢學士，盡日繞叢行。憐此皓然質，無人自芳馨。眾嫌我獨賞，移植在中庭。留景夜不暝，迎光曙先明。對之心亦靜，虛白相向生。唐昌玉蕊花，攀玩眾所爭。折來比顏色，一種如瑤瓊。彼因稀見貴，此以多為輕。始知無正色，愛惡隨人情。豈惟花獨爾，理與人事並。君看入時者，紫豔與紅英。,
卯時酒,白居易,佛法贊醍醐，仙方誇沆瀣。未如卯時酒，神速功力倍。一杯置掌上，三咽入腹內。煦若春貫腸，暄如日炙背。豈獨肢體暢，仍加志氣大。當時遺形骸，竟日忘冠帶。似遊華胥國，疑反混元代。一性既完全，萬機皆破碎。半醒思往來，往來籲可怪。寵辱憂喜間，惶惶二十載。前年辭紫闥，今歲拋皁蓋。去矣魚返泉，超然蟬離蛻。是非莫分別，行止無疑礙。浩氣貯胸中，青雲委身外。捫心私自語，自語誰能會。五十年來心，未如今日泰。況茲杯中物，行坐長相對。,
不與老為期,白居易,不與老為期，因何兩鬢絲？才應免夭促，便已及衰羸。昨夜夢何在，明朝身不知。百憂非我所，三樂是吾師。閉目常閒坐，低頭每靜思。存神機慮息，養氣語言遲。行亦攜詩篋，眠多枕酒卮。自慚無一事，少有不安時。,
秋霖中過尹縱之仙遊山居,白居易,慘慘八月暮，連連三日霖。邑居尚愁寂，況乃在山林。林下有志士，苦學惜光陰。歲晚千萬慮，併入方寸心。巖鳥共旅宿，草蟲伴愁吟。秋天床蓆冷，夜雨燈火深。憐君寂寞意，攜酒一相尋。,
送客春遊嶺南二十韻,白居易,已訝遊何遠，仍嗟別太頻。離容君蹙促，贈語我殷勤。迢遞天南面，蒼茫海北漘。訶陵國分界，交趾郡為鄰。蓊鬱三光晦，溫暾四氣勻。陰晴變寒暑，昏曉錯星辰。瘴地難為老，蠻陬不易馴。土民稀白首，洞主盡黃巾。戰艦猶驚浪，戎車未息塵。紅旗圍卉服，紫綬裹文身。面苦桄榔裛，漿酸橄欖新。牙檣迎海舶，銅鼓賽江神。不凍貪泉暖，無霜毒草春。雲煙蟒蛇氣，刀劍鱷魚鱗。路足羈棲客，官多謫逐臣。天黃生颶母，雨黑長楓人。回使先傳語，徵軒早返輪。須防杯里蠱，莫愛橐中珍。北與南殊俗，身將貨孰親。嘗聞君子誡，憂道不憂貧。,
六十六,白居易,七十欠四歲，此生那足論。每因悲物故，還且喜身存。安得頭長黑？爭教眼不昏？交遊成拱木，婢僕見曾孫。瘦覺腰金重，衰憐鬢雪繁。將何理老病，應付與空門？,
題贈定光上人,白居易,二十身出家，四十心離塵。得徑入大道，乘此不退輪。一坐十五年，林下秋復春。春花與秋氣，不感無情人。我來如有悟，潛以心照身。誤落聞見中，憂喜傷形神。安得遺耳目，冥然反天真？,
歲除夜對酒,白居易,衰翁歲除夜，對酒思悠然。草白經霜地，雲黃欲雪天。醉依香枕坐，慵傍暖爐眠。洛下閒來久，明朝是十年。,
晨興,白居易,宿鳥動前林，晨光上東屋。銅爐添早香，紗籠滅殘燭。頭醒風稍愈，眼飽睡初足。起坐兀無思，叩齒三十六。何以解宿齋，一杯雲母粥。,
待漏入閣書事奉贈元九學士閣老,白居易,衙排宣政仗，門啟紫宸關。彩筆停書命，花磚趁立班。稀星點銀礫，殘月墮金環。暗漏猶傳水，明河漸下山。從東分地色，向北仰天顏。碧縷爐煙直，紅垂佩尾閒。綸闈慚併入，翰苑忝先攀。笑我青袍故，饒君茜綬殷。詩仙歸洞裡，酒病滯人間。好去鴛鸞侶，沖天便不還。,
失鶴,白居易,失為庭前雪，飛因海上風。九霄應得侶，三夜不歸籠。聲斷碧雲外，影沉明月中。郡齋從此後，誰伴白頭翁。,
池上作　西溪、南潭皆池中勝處也。,白居易,西溪風生竹森森，南潭萍開水沉沉。叢翠萬竿湘岸色，空碧一泊松江心。浦派縈迴誤遠近，橋島向背迷窺臨。澄瀾方丈若萬頃，倒影咫尺如千尋。泛然獨遊邈然坐，坐念行心思古今。菟裘不聞有泉沼，西河亦恐無雲林。豈如白翁退老地，樹高竹密池塘深。華亭雙鶴白矯矯，太湖四石青岑岑。眼前盡日更無客，膝上此時唯有琴。洛陽冠蓋自相索，誰肯來此同抽簪？,
行簡初授拾遺同早朝入閣因示十二韻,白居易,夜色尚蒼蒼，槐陰夾路長。聽鍾出長樂，傳鼓到新昌。宿雨沙堤潤，秋風樺燭香。馬驕欺地軟，人健得天涼。待漏排閶闔，停珂擁建章。爾隨黃閤老，吾次紫微郎。併入連稱籍，齊趨對摺方。鬥班花接萼，綽立雁分行。近職誠為美，微才豈合當。綸言難下筆，諫紙易盈箱。老去何僥倖，時來不料量。唯求殺身地，相誓答恩光。,
聽歌,白居易,管妙弦清歌入雲，老人閤眼醉醺醺。誠知不及當年聽，猶覺聞時勝不聞。,
和微之春日投簡陽明洞天五十韻,白居易,青陽行已半，白日坐將徂。越國強仍大，稽城高且孤。利饒鹽煮海，名勝水澄湖。牛鬥天垂象，臺明地展圖。天台、四明二山。環奇填市井，佳麗溢闉闍。勾踐遺風霸，西施舊俗姝。船頭龍夭矯，橋腳獸睢盱。鄉味珍彭越，時鮮貴鷓鴣。語言諸夏異，衣服一方殊。搗練蛾眉婢，鳴榔蛙角奴。江清敵伊洛，山翠勝荊巫。華表雙棲鶴，聯檣幾點烏。煙波分渡口，雲樹接城隅。澗遠鬆如畫，洲平水似鋪。綠秧科早稻，紫筍拆新蘆。暖蹋泥中藕，香尋石上蒲。雨來萌盡達，雷後蟄全蘇。柳眼黃絲縲，花房絳蠟珠。林風新竹折，野燒老桑枯。帶嚲長枝蕙，錢穿短貫榆。暄和生野菜，卑溼長街蕪。女浣紗相伴，兒烹鯉一呼。山魈啼稚子，林狖掛山都。產業論蠶蟻，孳生計鴨雛。泉巖雪飄灑，苔壁錦漫糊。堰限舟航路，堤通車馬途。耶溪岸回合，禹廟徑盤紆。洞穴何因鑿，星槎誰與刳。石凹仙藥臼，峰峭佛香爐。去為投金簡，來因挈玉壺。貴仍招客宿，健未要人扶。問望賢丞相，儀形美丈夫。前驅駐旌旆，偏坐列笙竽。刺史旟翻隼，尚書履曳鳧。學禪超後有，觀妙造虛無。髻裡傳僧寶，環中得道樞。登樓詩八詠，置硯賦三都。捧擁羅將綺，趨蹌紫與朱。廟謀藏稷契，兵略貯孫吳。令下三軍整，風高四海趨。千家得慈母，六郡事嚴姑。重士過三哺，輕財抵一銖。送觥歌宛轉，嘲妓笑盧胡。佐飲時炮鱉，蠲酲數鱠鱸。醉鄉雖咫尺，樂事亦須臾。若不中賢聖，何由外智愚。伊予一生志，我爾百年軀。江上三千里，城中十二衢。出多無伴侶，歸只對妻孥。白首青山約，抽身去得無？,
春眠,白居易,新浴肢體暢，獨寢神魂安。況因夜深坐，遂成日高眠。春被薄亦暖，朝窗深更閒。卻忘人間事，似得枕上仙。至適無夢想，大和難名言。全勝彭澤醉，欲敵曹溪禪。何物呼我覺，伯勞聲關關。起來妻子笑，生計春茫然。,
以鏡贈別,白居易,人言似明月，我道勝明月。明月非不明，一年十二缺。豈如玉匣裡，如水常澄澈。月破天暗時，圓明獨不歇。我慚貌醜老，繞鬢斑斑雪。不如贈少年，回照青絲髮。因君千里去，持此將為別。,
裴侍中晉公以集賢林亭即事詩三十六韻見贈，,白居易,三江路千里，五湖天一涯。何如集賢第，中有平津池。池勝主見覺，景新人未知。竹森翠琅玕，水深洞琉璃。水竹以為質，質立而文隨。文之者何人，公來親指麾。疏鑿出人意，結構得地宜。靈襟一搜尋，勝概無遁遺。因下張沼沚，依高築階基。嵩峰見數片，伊水分一支。南溪修且直，長波碧逶迤。北館壯復麗，倒影紅參差。東島號晨光，杲曜迎朝曦。西嶺名夕陽，杳曖留落暉。前有水心亭，動盪架漣漪。後有開闔堂，寒溫變天時。幽泉鏡泓澄，怪石山欹危。春葩雪漠漠，夏果珠離離。主人命方舟，宛在水中坻。親賓次第至，酒樂前後施。解纜始登泛，山遊仍水嬉。沿洄無滯礙，向背窮幽奇。瞥過遠橋下，飄旋深澗陲。管絃去縹緲，羅綺來霏微。棹風逐舞回，樑塵隨歌飛。宴餘日雲暮，醉客未放歸。高聲索彩箋，大笑催金卮。唱和筆走疾，問答杯行遲。一詠清兩耳，一酣暢四肢。主客忘貴賤，不知俱是誰。客有詩魔者，吟哦不知疲。乞公殘紙墨，一掃狂歌詞。維雲社稷臣，赫赫文武姿。十授丞相印，五建大將旗。四朝致勳華，一身冠皋夔。去年才七十，決赴懸車期。公志不可奪，君恩亦難希。從容就中道，勉黽來保釐。貂蟬雖未脫，鸞皇已不羈。歷徵今與古，獨步無等夷。陸賈功業少，二疏官秩卑。乘舟范蠡懼，辟穀留侯飢。豈若公今日，身安家國肥。羊祜在漢南，空留峴首碑。柳惲在江南，只賦汀洲詩。謝安入東山，但說攜蛾眉。山簡醉高陽，唯聞倒接罒離。豈如公今日，餘力兼有之。願公壽如山，安樂長在茲。願我比蒲稗，永得相因依。,
出山吟,白居易,朝詠遊仙詩，暮歌采薇曲。臥雲坐白石，山中十五宿。行隨出洞水，回別緣巖竹。早晚重來遊，心期瑤草綠。,
青冢,白居易,上有飢鷹號，下有枯蓬走。茫茫邊雪裡，一掬沙培塿。傳是昭君墓，埋閉蛾眉久。凝脂化為泥，鉛黛復何有。唯有陰怨氣，時生墳左右。鬱郁如苦霧，不隨骨銷朽。婦人無他才，榮枯系妍否。何乃明妃命，獨懸畫工手。丹青一詿誤，白黑相紛糾。遂使君眼中，西施作嫫母。同儕傾寵幸，異類為配偶。禍福安可知，美顏不如醜。何言一時事，可戒千年後。特報後來姝，不須倚眉首。無辭插荊釵，嫁作貧家婦。不見青冢上，行人為澆酒。,
閉關,白居易,我心忘世久，世亦不我幹。遂成一無事，因得長掩關。掩關來幾時？彷彿二三年。著書已盈帙，生子欲能言。始悟身向老，復悲世多艱。回顧趨時者，役役塵壤間。歲暮竟何得？不如且安閒。,
山枇杷,白居易,深山老去惜年華，況對東溪野枇杷。火樹風來翻絳焰，瓊枝日出晒紅紗。回看桃李都無色，映得芙蓉不是花。爭奈結根深石底，無因移得到人家。,
九日登巴臺,白居易,黍香酒初熟，菊暖花未開。閒聽竹枝曲，淺酌茱萸杯。去年重陽日，漂泊湓城隈。今歲重陽日，蕭條巴子臺。旅鬢尋已白，鄉書久不來。臨觴一搔首，座客亦徘徊。,
題座隅,白居易,手不任執殳，肩不能荷鋤。量力揆所用，曾不敵一夫。幸因筆硯功，得升仕進途。歷官凡五六，祿俸及妻孥。左右有兼僕，出入有單車。自奉雖不厚，亦不至飢劬。若有人及此，旁觀為何如？雖賢亦為幸，況我鄙且愚。伯夷古賢人，魯山亦其徒。時哉無奈何，俱化為餓殍。念彼益自愧，不敢忘斯須。平生榮利心，破滅無遺餘。猶恐塵妄起，題此於座隅。,
二年三月五日齋畢開素當食偶吟贈妻弘農郡君,白居易,睡足肢體暢，晨起開中堂。初旭泛簾幕，微風拂衣裳。二婢扶盥櫛，雙童舁簟床。庭東有茂樹，其下多陰涼。前月事齋戒，昨日散道場。以我久蔬素，加籩仍異糧。魴鱗白如雪，蒸炙加桂姜。稻飯紅似花，調沃新酪漿。佐以脯醢味，間之椒薤芳。老憐口尚美，病喜鼻聞香。嬌騃三四孫，索哺繞我傍。山妻未舉案，饞叟已先嚐。憶同牢巹初，家貧共糟糠。今食且如此，何必烹豬羊。況觀姻族間，夫妻半存亡。偕老不易得，白頭何足傷。食罷酒一杯，醉飽吟又狂。緬想樑高士，樂道喜文章。徒誇五噫作，不解贈孟光。,
夜琴,白居易,蜀桐木性實，楚絲音韻清。調慢彈且緩，夜深十數聲。入耳澹無味，愜心潛有情。自弄還自罷，亦不要人聽。,
徵秋稅畢題郡南亭,白居易,高城直下視，蠢蠢見巴蠻。安可施政教，尚不通語言。且喜賦斂畢，幸聞閭井安。豈伊循良化，賴此豐登年。案牘既簡少，池館亦情閒。秋雨檐果落，夕鍾林鳥遠。南亭日瀟灑，偃臥恣疏頑。,
履道西門二首,白居易,履道西門有弊居，池塘竹樹繞君廬。豪華肥壯雖無分，飽暖安閒即有餘。行灶朝香炊早飯，小園春暖掇新蔬。夷齊黃綺誇芝蕨，比我盤飧恐不如。履道西門獨掩扉，官休病退客來稀。亦知軒冕榮堪戀，其奈田園老合歸。跛鱉難隨騏驥足，傷禽莫趁鳳凰飛。世間認得身人少，今我雖愚亦庶幾。,
小童薛陽陶吹觱篥歌　和浙西李大,白居易,剪削幹蘆插寒竹，九孔漏聲五音足。近來吹者誰得名？關璀老死李袞生。袞今又老誰其嗣？薛氏樂童年十二。指點之下師授聲，含嚼之間天與氣。潤州城高霜月明，吟霜思月欲發聲。山頭江底何悄悄，猿鳥不喘魚龍聽。翕然聲作疑管裂，詘然聲盡疑刀截。有時婉軟無筋骨，有時頓挫生稜節。急聲圓轉促不斷，轢轢轔轔似珠貫。緩聲展引長有條，有條直直如筆描。下聲乍墜石沉重，高聲忽舉雲飄蕭。明旦公堂陳宴席，主人命樂娛賓客。碎絲細竹徒紛紛，宮調一聲雄出群。眾聲覼縷不落道，有如部伍隨將軍。嗟爾陽陶方稚齒，下手發聲已如此。若教頭白吹不休，但恐聲名壓關李。,
昨日復今辰,白居易,昨日復今辰，悠悠七十春。所經多故處，卻想似前身。散秩優遊老，閒居淨潔貧。螺杯中有物，鶴氅上無塵。解佩收朝帶，抽簪換野巾。風儀與名號，別是一生人。,
閒眠,白居易,暖床斜臥日曛腰，一覺閒眠百病銷。盡日一飧茶兩碗，更無所要到明朝。,
和李相公留守題漕上新橋六韻　同用黎字。,白居易,選石鋪新路，安橋壓古堤。似從銀漢下，落傍玉川西。影定欄杆倒，標高華表齊。煙開虹半見，月冷鶴雙棲。材映夔龍小，功嫌元凱低。從容濟世後，餘力及黔黎。,
春眠,白居易,枕低被暖身安穩，日照房門帳未開。還有少年春氣味，時時暫到夢中來。,
六年立春日人日作,白居易,二日立春人七日，盤蔬餅餌逐時新。年方吉鄭猶為少，家比劉韓未是貧。鄉園節歲應堪重，親故歡遊莫厭頻。試作循潮封眼想，何由得見洛陽春？分司致仕官中，吉傅、鄭諮議最老，韓庶子、劉員外尤貧。循、潮、封三郡客皆洛下舊遊也。,
草詞畢遇芍藥初開，因詠小謝紅藥當階翻詩，,白居易,罷草紫泥詔，起吟紅藥詩。詞頭封送後，花口拆開時。坐對鉤簾久，行觀步履遲。兩三叢爛熳，十二葉參差。背日房微斂，當階朵旋欹。釵葶抽碧股，粉蕊撲黃絲。動盪情無限，低斜力不支。週迴看未足，比諭語難為。勾漏丹砂裡，僬僥火焰旗。彤雲剩根蒂，絳幘欠纓緌。況有晴風度，仍兼宿露垂。疑香薰罨畫，似淚著胭脂。有意留連我，無言怨思誰。應愁明日落，如恨隔年期。菡萏泥連萼，玫瑰刺繞枝。等量無勝者，唯眼與心知。,
發白狗峽次黃牛峽登高寺卻望忠州,白居易,白狗次黃牛，灘如竹節稠。路穿天地險，人續古今愁。忽見千花塔，因停一葉舟。畏途常迫促，靜境暫淹留。巴曲春全盡，巫陽雨半收。北歸雖引領，南望亦回頭。昔去悲殊俗，今來念舊遊。別僧山北寺，拋竹水西樓。郡樹花如雪，軍廚酒似油。時時大開口，自笑憶忠州。,
題四皓廟,白居易,臥逃秦亂起安劉，舒捲如雲得自由。若有精靈應笑我，不成一事謫江州。,
戲贈夢得兼呈思黯,白居易,霜鬢莫欺今老矣，一杯莫笑便陶然。陳郎中處為高戶，裴使君前作少年。顧我獨狂多自哂，與君同病最相憐。月終齋滿誰開素，須擬奇章置一筵。,
送蘇州李使君赴郡二絕句,白居易,憶拋印綬辭吳郡，衰病當時已有餘。今日賀君兼自喜，八回看換舊銅魚。予自罷蘇州及茲，換八刺史也。館娃宮深春日長，烏鵲橋高秋夜涼。館娃宮，今靈巖寺也。烏鵲橋在蘇州南門。風月不知人世變，奉君直似奉吳王。,
酬牛相公宮城早秋寓言見示兼呈夢得　時夢得,白居易,七月中氣後，金與火交爭。一聞白雪唱，暑退清風生。碧樹未搖落，寒蟬始悲鳴。夜涼枕簟滑，秋燥衣巾輕。疏受老慵出，劉楨疾未平。何人伴公醉，新月上宮城。,
寄蘄州簟與元九因題六韻　時元九鰥居。,白居易,笛竹出蘄春，霜刀劈翠筠。織成雙鎖簟，寄與獨眠人。卷作筒中信，舒為席上珍。滑如鋪薤葉，冷似臥龍鱗。清潤宜乘露，鮮華不受塵。通州炎瘴地，此物最關身。,
吾廬,白居易,吾廬不獨貯妻兒，自覺年侵身力衰。眼下營求容足地，心中準擬掛冠時。新昌小院鬆當戶，履道幽居竹繞池。莫道兩都空有宅，林泉風月是家資。,
時熱少見客因詠所懷,白居易,冠櫛心多懶，逢迎興漸微。況當時熱甚，幸遇客來稀。溼灑池邊地，涼開竹下扉。露床青篾簟，風架白蕉衣。院靜留僧宿，樓空放妓歸。衰殘強歡宴，此事久知非。,
山中問月,白居易,為問長安月，誰教不相離？昔隨飛蓋處，今照入山時。藉助秋懷曠，留連夜臥遲。如歸舊鄉國，似對好親知。松下行為伴，溪頭坐有期。千巖將萬壑，無處不相隨。,
沐浴,白居易,經年不沐浴，塵垢滿肌膚。今朝一澡濯，衰瘦頗有餘。老色頭鬢白，病形支體虛。衣寬有剩帶，發少不勝梳。自問今年幾，春秋四十初。四十已如此，七十復何知。,
除蘇州刺史別洛城東花,白居易,亂雪千花落，新絲兩鬢生。老除吳郡守，春別洛陽城。江上今重去，城東更一行。別花何用伴，勸酒有殘鶯。,
奉和汴州令狐相公二十二韻,白居易,客有東征者，夷門一落帆。二年方得到，五日未為淹。相府領鎮隔年，居易方到。既到，陪奉遊宴，凡經五日。在浚旌重葺，遊樑館更添。心因好善樂，貌為禮賢謙。俗阜知敦勸，民安見察廉。仁風扇道路，陰雨膏閭閻。文律操將柄，兵機釣得鈐。碧幢油葉葉，紅旆火襜襜。景象春加麗，威容曉助嚴。槍森赤豹尾，纛叱黑龍髯。門靜塵初斂，城昏日半銜。選幽開後院，佔勝坐前檐。平展絲頭毯，高褰錦額簾。雷捶柘枝鼓，雪擺胡騰衫。發滑歌釵墜，妝光舞汗沾。回燈花簇簇，過酒玉纖纖。饌盛盤心殢，醅濃盞底粘。陸珍熊掌爛，海味蟹螯鹹。福履千夫祝，形儀四座瞻。羊公長在峴，傅說莫歸巖。蓋祝者詩意也。眷愛人人遍，風情事事兼。猶嫌客不醉，同賦夜厭厭。,
船夜援琴,白居易,鳥棲魚不動，月照夜江深。身外都無事，舟中只有琴。七絃為益友，兩耳是知音。心靜即聲淡，其間無古今。,
宣武令狐相公以詩寄贈傳播吳中聊用短章用伸,白居易,新詩傳詠忽紛紛，楚老吳娃耳遍聞。盡解呼為好才子，不知官是上將軍。辭人命薄多無位，戰將功高少有文。謝脁篇章韓信鉞，一生雙得不如君。,
江州雪,白居易,新雪滿前山，初晴好天氣。日西騎馬出，忽有京都意。城柳方綴花，檐冰才結穗。須臾風日暖，處處皆飄墜。行吟賞未足，坐嘆銷何易。猶勝嶺南看，雰雰不到地。,
菩提寺上方晚眺,白居易,樓閣高低樹淺深，山光水色暝沉沉。嵩煙半卷青綃幕，伊浪平鋪綠綺衾。飛鳥滅時宜極目，遠風來處好開襟。誰知不離簪纓內，長得逍遙自在心？,
感秋懷微之,白居易,葉下湖又波，秋風此時至。誰知濩落心，先納蕭條氣。推移感流歲，漂泊思同志。昔為煙霄侶，今作泥塗吏。白鷗毛羽弱，青鳳文章異。各閉一籠中，歲晚同憔悴。,
睡起晏坐,白居易,後亭晝眠足，起坐春景暮。新覺眼猶昏，無思心正住。澹寂歸一性，虛閒遺萬慮。瞭然此時心，無物可譬喻。本是無有鄉，亦名不用處。行禪與坐忘，同歸無異路。,
讀禪經,白居易,須知諸相皆非相，若住無餘卻有餘。言下忘言一時了，夢中說夢兩重虛。空花豈得兼求果，陽焰如何更覓魚。攝動是禪禪是動，不禪不動即如如。,
有木詩八首,白居易,有木名弱柳，結根近清池。風煙借顏色，雨露助華滋。峨峨白雪花，嫋嫋青絲枝。漸密陰自庇，轉高梢四垂。截枝扶為杖，軟弱不自持。折條用樊圃，柔脆非其宜。為樹信可玩，論材何所施。可惜金堤地，栽之徒爾為。有木名櫻桃，得地早滋茂。葉密獨承日，花繁偏受露。迎風闇搖動，引鳥潛來去。鳥啄子難成，風來枝莫住。低軟易攀玩，佳人屢回顧。色求桃李饒，心向鬆筠妒。好是映牆花，本非當軒樹。所以姓蕭人，曾為伐櫻賦。有木秋不凋，青青在江北。謂為洞庭橘，美人自移植。上受顧盼恩，下勤澆溉力。實成乃是枳，臭苦不堪食。物有似是者，真偽何由識。美人默無言，對之長嘆息。中含害物意，外矯凌霜色。仍向枝葉間，潛生刺如棘。有木名杜梨，陰森覆丘壑。心蠹已空朽，根深尚盤薄。狐媚言語巧，鳥妖聲音惡。憑此為巢穴，往來互棲託。四傍五六本，葉枝相交錯。借問因何生，秋風吹子落。為長社壇下，無人敢芟斫。幾度野火來，風回燒不著。有木香苒苒，山頭生一蕟。主人不知名，移種近軒闥。愛其有芳味，因以調麴糵。前後曾飲者，十人無一活。豈徒悔封植，兼亦誤採掇。試問識藥人，始知名野葛。年深已滋蔓，刀斧不可伐。何時猛風來，為我連根拔。有木名水檉，遠望青童童。根株非勁挺，柯葉多蒙籠。彩翠色如柏，鱗皴皮似鬆。為同松柏類，得列嘉樹中。枝弱不勝雪，勢高常懼風。雪壓低還舉，風吹西復東。柔芳甚楊柳，早落先梧桐。惟有一堪賞，中心無蠹蟲。有木名凌霄，擢秀非孤標。偶依一株樹，遂抽百尺條。託根附樹身，開花寄樹梢。自謂得其勢，無因有動搖。一旦樹摧倒，獨立暫飄颻。疾風從東起，吹折不終朝。朝為拂雲花，暮為委地樵。寄言立身者，勿學柔弱苗。有木名丹桂，四時香馥馥。花團夜雪明，葉翦春雲綠。風影清似水，霜枝冷如玉。獨佔小山幽，不容凡鳥宿。匠人愛芳直，裁截為廈屋。幹細力未成，用之君自速。重任雖大過，直心終不曲。縱非樑棟材，猶勝尋常木。,
鉢塔院如大師　,白居易,師年八十三，登壇秉律凡六十年，每歲於師處授八關戒者九度。百千萬劫菩提種，八十三年功德林。若不秉持僧行苦，將何報答佛恩深。慈悲不瞬諸天眼，清淨無塵幾地心。每歲八關蒙九授，殷勤一戒重千金。,
東樓竹,白居易,瀟灑城東樓，繞樓多修竹。森然一萬竿，白粉封青玉。捲簾睡初覺，欹枕看未足。影轉色入樓，床蓆生浮綠。空城絕賓客，向夕彌幽獨。樓上夜不歸，此君留我宿。,
江上送客,白居易,江花已萎絕，江草已銷歇。遠客何處歸？孤舟今日發。杜鵑聲似哭，湘竹斑如血。共是多感人，仍為此中別！,
北窗竹石,白居易,一片瑟瑟石，數竿青青竹。向我如有情，依然看不足。況臨北窗下，復近西塘曲。筠風散餘清，苔雨含微綠。有妻亦衰老，無子方煢獨。莫掩夜窗扉，共渠相伴宿。,
李白墓,白居易,採石江邊李白墳，繞田無限草連雲。可憐荒壟窮泉骨，曾有驚天動地文。但是詩人多薄命，就中淪落不過君。,悼亡詩
答皇甫十郎中秋深酒熟見憶,白居易,煙景冷蒼茫，秋深夜夜霜。為思池上酌，先覺甕頭香。未暇傾巾漉，還應染指嘗。醍醐慚氣味，琥珀讓晶光。若許陪歌席，須容散道場。月終齋戒畢，猶及菊花黃。,
縛戎人－達窮民之情也,白居易,縛戎人，縛戎人，耳穿面破驅入秦。天子矜憐不忍殺，詔徙東南吳與越。黃衣小使錄姓名，領出長安乘遞行。身被金創面多瘠，扶病徒行日一驛。朝餐飢渴費杯盤，夜臥腥臊汙床蓆。忽逢江水憶交河，垂手齊聲嗚咽歌。其中一虜語諸虜，爾苦非多我苦多。同伴行人因借問，欲說喉中氣憤憤。自雲鄉管本涼原，大曆年中沒落蕃。一落蕃中四十載，遣著皮裘系毛帶。唯許正朝服漢儀，斂衣整巾潛淚垂。誓心密定歸鄉計，不使蕃中妻子知。暗思幸有殘筋力，更恐年衰歸不得。蕃候嚴兵鳥不飛，脫身冒死奔逃歸。晝伏宵行經大漠，雲陰月黑風沙惡。驚藏青冢寒草疏，偷渡黃河夜冰薄。忽聞漢軍鼙鼓聲，路傍走出再拜迎。遊騎不聽能漢語，將軍遂縛作蕃生。配向東南卑溼地，定無存恤空防備。念此吞聲仰訴天，若為辛苦度殘年。涼原鄉井不得見，胡地妻兒虛棄捐。沒蕃被囚思漢土，歸漢被劫為蕃虜。早知如此悔歸來，兩地寧如一處苦。縛戎人，戎人之中我苦辛。自古此冤應未有，漢心漢語吐蕃身。,
古冢狐－戒豔色也,白居易,古冢狐，妖且老，化為婦人顏色好。頭變雲鬟面變妝，大尾曳作長紅裳。徐徐行傍荒村路，日欲暮時人靜處。或歌或舞或悲啼，翠眉不舉花顏低。忽然一笑千萬態，見者十人八九迷。假色迷人猶若是，真色迷人應過此。彼真此假俱迷人，人心惡假貴重真。狐假女妖害猶淺，一朝一夕迷人眼。女為狐媚害即深，日長月增溺人心。何況褒妲之色善蠱惑，能喪人家覆人國。君看為害淺深間，豈將假色同真色。,
宴後題府中水堂贈盧尹中丞　昔予為尹日創造,白居易,水齋歲久漸荒蕪，自愧甘棠無一株。新酒客來方宴飲，舊堂主在重歡娛。莫言楊柳枝空老，直至櫻桃樹已枯。府妓有歌楊柳枝曲者，因以名焉。府西有櫻桃廳，因樹為名，今樹亦枯也。從我到君十一尹，相看自置府來無。自予罷後，至中丞凡十一尹也。,
南秦雪,白居易,往歲曾為西邑吏，慣從駱口到南秦。三時雲冷多飛雪，二月山寒少有春。我思舊事猶惆悵，君作初行定苦辛。仍賴愁猿寒不叫，若聞猿叫更愁人。,
白羽扇,白居易,素是自然色，圓因裁製功。颯如鬆起籟，飄似鶴翻空。盛夏不銷雪，終年無盡風。引秋生手裡，藏月入懷中。麈尾斑非疋，蒲葵陋不同。何人稱相對，清瘦白鬚翁。,
秋蝶,白居易,秋花紫濛濛，秋蝶黃茸茸。花低蝶新小，飛戲叢西東。日暮涼風來，紛紛花落叢。夜深白露冷，蝶已死叢中。朝生夕俱死，氣類各相從。不見千年鶴，多棲百丈鬆？,
讀張籍古樂府,白居易,張君何為者？業文三十春。尤工樂府詩，舉代少其倫。為詩意如何？六義互鋪陳。風雅比興外，未嘗著空文。讀君學仙詩，可諷放佚君。讀君董公詩，可誨貪暴臣。讀君商女詩，可感悍婦仁。讀君勤齊詩，可勸薄夫敦。上可裨教化，舒之濟萬民。下可理情性，卷之善一身。始從青衿歲，迨此白髮新。日夜秉筆吟，心苦力亦勤。時無采詩官，委棄如泥塵。恐君百歲後，滅沒人不聞。願藏中祕書，百代不湮淪。願播內樂府，時得聞至尊。言者志之苗，行者文之根。所以讀君詩，亦知君為人。如何欲五十，官小身賤貧。病眼街西住，無人行到門。,
郡齋旬假命宴呈座客示郡寮　自此後在蘇州作,白居易,公門日兩衙，公假月三旬。衙用決簿領，旬以會親賓。公多及私少，勞逸常不均。況為劇郡長，安得閒宴頻。下車已二月，開筵始今晨。初黔軍廚突，一拂郡榻塵。既備獻酬禮，亦具水陸珍。萍醅箬溪醑，水鱠松江鱗。侑食樂懸動，佐歡妓席陳。風流吳中客，佳麗江南人。歌節點隨袂，舞香遺在茵。清奏凝未闋，酡顏氣已春。眾賓莫遽起，群寮且逡巡。無輕一日醉，用犒九日勤。微彼九日勤，何以治吾民？微此一日醉，何以樂吾身？,
窗中列遠岫,白居易,天靜秋山好，窗開曉翠通。遙憐峰窈窕，不隔竹朦朧。萬點當虛室，千重疊遠空。列檐攢秀氣，緣隙助清風。碧愛新晴後，明宜反照中。宣城郡齋在，望與古時同。,
家園三絕,白居易,滄浪峽水子陵灘，路遠江深欲去難。何似家池通小院，臥房階下插魚竿？籬下先生時得醉，甕間吏部暫偷閒。何如家醞雙魚榼，雪夜花時長在前？鴛鴦怕捉竟難親，鸚鵡雖籠不著人。何似家禽雙白鶴，閒行一步亦隨身？,
三年為刺史二首,白居易,三年為刺史，無政在人口。唯向郡城中，題詩十餘首。慚非甘棠詠，豈有思人不？三年為刺史，飲冰復食櫱。唯向天竺山，取得兩片石。此抵有千金，無乃傷清白。,
二月二日,白居易,二月二日新雨晴，草芽菜甲一時生。輕衫細馬春年少，十字津頭一字行。,
寄唐生,白居易,賈誼哭時事，阮籍哭路岐。唐生今亦哭，異代同其悲。唐生者何人，五十寒且飢。不悲口無食，不悲身無衣。所悲忠與義，悲甚則哭之。太尉擊賊日，尚書叱盜時。大夫死凶寇，諫議謫蠻夷。每見如此事，聲發涕輒隨。往往聞其風，俗士猶或非。憐君頭半白，其志竟不衰。我亦君之徒，鬱郁何所為。不能發聲哭，轉作樂府詩。篇篇無空文，句句必盡規。功高虞人箴，痛甚騷人辭。非求宮律高，不務文字奇。惟歌生民病，願得天子知。未得天子知，甘受時人嗤。藥良氣味苦，琴澹音聲稀。不懼權豪怒，亦任親朋譏。人竟無奈何，呼作狂男兒。每逢群盜息，或遇雲霧披。但自高聲歌，庶幾天聽卑。歌哭雖異名，所感則同歸。寄君三十章，與君為哭詞。,
春盡日天津橋醉吟偶呈李尹侍郎,白居易,宿雨洗天津，無泥未有塵。初晴迎早夏，落照送殘春。興發詩隨口，狂來酒寄身。水邊行嵬峨，橋上立逡巡。疏傅心情老，吳公政化新。三川徒有主，風景屬閒人。,
秋霖中奉裴令公見招早出赴會馬上先寄六韻,白居易,雨暗三秋日，泥深一尺時。老人平旦出，自問欲何之。不是尋醫藥，非幹送別離。素書傳好語，絳帳赴佳期。續借桃花馬，催迎楊柳姬。只愁張錄事，罰我怪來遲。,
別元九後詠所懷,白居易,零落桐葉雨，蕭條槿花風。悠悠早秋意，生此幽閒中。況與故人別，中懷正無悰。勿雲不相送，心到青門東。相知豈在多，但問同不同。同心一人去，坐覺長安空。,
早秋曲江感懷,白居易,離離暑雲散，嫋嫋涼風起。池上秋又來，荷花半成子。朱顏易銷歇，白日無窮已。人壽不如山，年光急於水。青蕪與紅蓼，歲歲秋相似。去歲此悲秋，今秋復來此。,
和寄樂天,白居易,賢愚類相交，人情之大率。然自古今來，幾人號膠漆。近聞屈指數，元某與白乙。旁愛及弟兄，中權避家室。鬆筠與金石，未足喻堅密。在車如輪轅，在身如肘腋。又如風雲會，天使相召匹。不似勢利交，有名而無實。頃我在杭歲，值君之越日。望愁來儀遲，宴惜流景疾。坐耀黃金帶，酌酡赬玉質。酣歌口不停，狂舞衣相拂。平生賞心事，施展十未一。會笑始啞啞，離嗟乃唧唧。餞筵才收拾，徵棹遽排比。後恨苦綿綿，前歡何卒卒。居人色慘淡，行子心紆鬱。風袂去時揮，雲帆望中失。宿酲和別思，目眩心忽忽。病魂黯然銷，老淚悽其出。別君只如昨，芳歲換六七。俱是官家身，後期難自必。,
南池,白居易,蕭條微雨絕，荒岸抱清源。入舫山侵塞，分泉稻接村。秋聲依樹色，月影在蒲根。淹泊方難遂，他宵關夢魂。,
不睡,白居易,焰短寒缸盡，聲長曉漏遲。年衰自無睡，不是守三尸。,
一字至七字詩,白居易,詩。綺美，瑰奇。明月夜，落花時。能助歡笑，亦傷別離。調清金石怨，吟苦鬼神悲。天下只應我愛，世間唯有君知。自從都尉別蘇句，便到司空送白辭。,
任氏行,白居易,蘭膏新沐雲鬢滑，寶釵斜墜青絲髮。,
任氏行,白居易,蟬鬢尚隨雲勢動，素衣猶帶月光來。,
任氏行,白居易,燕脂漠漠桃花淺，青黛微微柳葉新。,
任氏行,白居易,玉爪蒼鷹雲際滅，素牙黃犬草頭飛。,
東墟晚歇　時退居渭村。,白居易,涼風冷露蕭索天，黃蒿紫菊荒涼田。繞冢秋花少顏色，細蟲小蝶飛翻翻。中有騰騰獨行者，手拄漁竿不騎馬。晚從南澗釣魚回，歇此墟中白楊下。褐衣半故白髮新，人逢知我是何人？誰言渭浦棲遲客，曾作甘泉侍從臣。,
和微之詩二十三首·和望曉,白居易,休吟稽山曉，聽詠秦城旦。鳴雞初有聲，宿鳥猶未散。丁丁漏向盡，鼕鼕鼓過半。南山青沈沈，東方白漫漫。街心若流水，城角如斷岸。星河稍隅落，宮闕方輪煥。朝車雷四合，騎火星一貫。赫奕冠蓋盛，熒煌朱紫爛。沙堤亙蟆池，市路繞龍斷。白日忽照耀，紅塵紛散亂。貴教過客避，榮任行人看。祥煙滿虛空，春色無邊畔。鵷行候晷刻，龍尾登霄漢。臺殿暖宜攀，風光晴可玩。草鋪地茵褥，雲卷天幃幔。鶯雜佩鏘鏘，花饒衣粲粲。何言終日樂，獨起臨風嘆。嘆我同心人，一別春七換。相望山隔礙，欲去官羈絆。何日到江東，超然似張翰。,
晚夏閒居絕無賓客欲尋夢得先寄此詩,白居易,魚筍朝餐飽，蕉紗暑服輕。欲為窗下寢，先傍水邊行。晴引鶴雙舞，秋生蟬一聲。無人解相訪，有酒共誰傾。老更諳時事，閒多見物情。只應劉與白，二叟自相迎。,
餘思未盡加為六韻重寄微之,白居易,海內聲華並在身，篋中文字絕無倫。美微之也。遙知獨對封章草，忽憶同為獻納臣。走筆往來盈卷軸，除官遞互掌絲綸。予與微之前後寄和詩數百篇，近代無如此多有也。予除中書舍人，微之撰制詞；微之除翰林學士，予撰制詞。制從長慶辭高古，詩到元和體變新。微之長慶初知制誥，文格高古，始變俗體，繼者效之也。眾稱元白為千字律詩，或號元和格。各有文姬才稚齒，俱無通子繼餘塵。蔡邑無兒，有女琰，字文姬。陶潛小兒名通子。琴書何必求王粲，與女猶勝與外人。,
閒吟,白居易,貧窮汲汲求衣食，富貴營營役心力。人生不富即貧窮，光陰易過閒難得。我今幸在窮富間，雖在朝廷不入山。看雪尋花玩風月，洛陽城裡七年閒。,
題故曹王宅　宅在檀溪。,白居易,甲第何年置，朱門此地開。山當賓閣出，溪繞妓堂回。覆井桐新長，蔭窗竹舊栽。池荒紅菡萏，砌老綠莓苔。捐館樑王去，思人楚客來。西園非蓋處，依舊月徘徊。,
城東閒遊,白居易,寵辱憂歡不到情，任他朝市自營營。獨尋秋景城東去，白鹿原頭信馬行。,
和錢員外禁中夙興見示,白居易,窗白星漢曙，窗暖燈火餘。坐卷朱裡幕，看封紫泥書。窅窅鐘漏盡，曈曈霞景初。樓臺紅照曜，松竹青扶疏。君愛此時好，回頭特謂餘：不知上清界，曉景復何如？,
憶微之傷仲遠　李三仲遠去年春喪。,白居易,幽獨辭群久，漂流去國賒。只將琴作伴，唯以酒為家。感逝因看水，傷離為見花。李三埋地底，元九謫天涯。舉眼青雲遠，回頭白日斜。可能勝賈誼，猶自滯長沙。,
及第後歸覲，留別諸同年,白居易,十年常苦學，一上謬成名。擢第未為貴，賀親方始榮。時輩六七人，送我出帝城。軒車動行色，絲管舉離聲。得意減別恨，半酣輕遠端。翩翩馬蹄疾，春日歸鄉情。,
味道,白居易,叩齒晨興秋院靜，焚香冥坐晚窗深。七篇真誥論仙事，一卷檀經說佛心。此日盡知前境妄，多生曾被外塵侵。自嫌習性猶殘處，愛詠閒詩好聽琴。,
同友人尋澗花,白居易,聞有澗底花，貰得村中酒。與君來校遲，已逢搖落後。臨觴有遺恨，悵望空溪口。記取花發時，期君重攜手。我生日日老，春色年年有。且作來歲期，不知身健否？,
重修香山寺畢題二十二韻以紀之,白居易,闕塞龍門口，祗園鷲嶺頭。曾隨減劫壞，今遇勝緣修。再瑩新金剎，重灌舊石樓。病僧皆引起，忙客亦淹留。四望窮沙界，孤標出贍州。地圖鋪洛邑，天柱倚崧丘。兩面蒼蒼岸，中心瑟瑟流。波翻八灘雪，堰護一潭油。臺殿朝彌麗，房廊夜更幽。千花高下塔，一葉往來舟。岫合雲初吐，林開霧半收。靜聞樵子語，遠聽棹郎謳。官散殊無事，身閒甚自由。吟來攜筆硯，宿去抱衾裯。霽月當窗白，涼風滿簟秋。煙香封藥灶，泉冷洗茶甌。南祖心應學，西方社可投。先宜知止足，次要悟浮休。覺路隨方樂，迷途到老愁。須除愛名障，莫作戀家囚。便合窮年住，何言竟日遊。可憐終老地，此是我菟裘。,
城上對月期友人不至,白居易,古人惜晝短，勸令秉燭遊。況此迢迢夜，明月滿西樓。復有盈尊酒，置在城上頭。期君君不至，人月兩悠悠。照水煙波白，照人肌發秋。清光正如此，不醉即須愁。,
除夜寄弟妹,白居易,感時思弟妹，不寐百憂生。萬里經年別，孤燈此夜情。病容非舊日，歸思逼新正。早晚重歡會，羈離各長成。,思念詩
病中友人相訪,白居易,臥久不記日，南窗昏復昏。蕭條草檐下，寒雀朝夕聞。強扶床前杖，起向庭中行。偶逢故人至，便當一逢迎。移榻就斜日，披裘倚前楹。閒談勝服藥，稍覺有心情。,
寒食月夜,白居易,風香露重梨花溼，草舍無燈愁未入。南鄰北里歌吹時，獨倚柴門月中立。,
江亭夕望,白居易,憑高望遠思悠哉，晚上江亭夜未回。日欲沒時紅浪沸，月初生處白煙開。辭枝雪蕊將春去，滿鑷霜毛送老來。爭敢三年作歸計，心知不及賈生才。,
再到襄陽訪問舊居,白居易,昔到襄陽日，髯髯初有髭。今過襄陽日，髭鬢半成絲。舊遊都似夢，乍到忽如歸。東郭蓬蒿宅，荒涼今屬誰？故知多零落，閭井亦遷移。獨有秋江水，煙波似舊時。,
閒吟,白居易,自從苦學空門法，銷盡平生種種心。唯有詩魔降未得，每逢風月一閒吟。,
春晚寄微之,白居易,三月江水闊，悠悠桃花波。年芳與心事，此地共蹉跎。南國方譴謫，中原正兵戈。眼前故人少，頭上白髮多。通州更迢遞，春盡復如何？,
漸老,白居易,今朝復明日，不覺年齒暮。白髮逐梳落，朱顏辭鏡去。當春頗愁寂，對酒寡歡趣。遇境多愴辛，逢人益敦故。形質屬天地，推遷從不住。所怪少年心，銷磨落何處？,
春寢,白居易,何處春暄來，微和生血氣。氣薰肌骨暢，東窗一昏睡。是時正月晦，假日無公事。爛熳不能休，自午將及未。緬思少健日，甘寢常自恣。一從衰疾來，枕上無此味。,
楊柳枝詞八首,白居易,六麼水調家家唱，白雪梅花處處吹。古歌舊曲君休聽，聽取新翻楊柳枝。陶令門前四五樹，亞夫營裡百千條。何似東都正二月，黃金枝映洛陽橋。依依褭褭復青青，句引春風無限情。白雪花繁空撲地，綠絲條弱不勝鶯。紅板江橋青酒旗，館娃宮暖日斜時。可憐雨歇東風定，萬樹千條各自垂。蘇州楊柳任君誇，更有錢唐勝館娃。若解多情尋小小，綠楊深處是蘇家。蘇家小女舊知名，楊柳風前別有情。剝條盤作銀環樣，卷葉吹為玉笛聲。葉含濃露如啼眼，枝嫋輕風似舞腰。小樹不禁攀折苦，乞君留取兩三條。人言柳葉似愁眉，更有愁腸似柳絲。柳絲挽斷腸牽斷，彼此應無續得期。,描寫柳
奉酬淮南牛相公思黯見寄二十四韻,白居易,白老忘機客，牛公濟世賢。鷗棲心戀水，鵬舉翅摩天。累就優閒秩，連操造化權。貧司甚蕭灑，榮路自喧闐。望苑三千日，臺階十五年。是人皆棄忘，何物不陶甄。居易三任宮寮，皆分司東都，於茲八載。思黯出入外內，凡十五年，皆同平章事。籃輿遊嵩嶺，油幢鎮海壖。竹篙撐釣艇，金甲擁樓船。雪夜尋僧舍，春朝列妓筵。長齋儼香火，密宴簇花鈿。自覺閒勝鬧，遙知醉笑禪。是非分未定，會合杳無緣。我正思揚府，君應望洛川。西來風嫋嫋，南去雁連連。日落龍門外，潮生瓜步前。秋同一時盡，月共兩鄉圓。舊眷交歡在，新文氣調全。慚無白雪曲，難答碧雲篇。金谷詩誰賞，蕪城賦眾傳。珠應哂魚目，鉛未伏龍泉。遠訊驚魔物，深情寄酒錢。霜紈一百匹，玉柱十三絃。思黯遠寄箏來，先寄詩云：但愁封寄去，魔物或驚禪。仍與酒資同至。楚醴來尊裡，秦聲送耳邊。何時紅燭下，相對一陶然。,
小閣閒坐,白居易,閣前竹蕭蕭，閣下水潺潺。拂簟捲簾坐，清風生其間。靜聞新蟬鳴，遠見飛鳥還。但有巾掛壁，而無客叩關。二疏返故里，四老歸舊山。吾亦適所願，求閒而得閒。,
寄獻北都留守裴令公,白居易,天上中臺正，人間一品高。中書令上應中臺，司徒官一品。休明值堯舜，勳業過蕭曹。始擅文三捷，終兼武六韜。進士及第、博學、制策連登三科。動人名赫赫，憂國意忉忉。蕩蔡擒封豕，吳元濟也。平齊斬巨鰲。李師道也。兩河收土宇，四海定波濤。寵重移宮龠，恩新換閫旄。自東都留守授北京留守。保釐東宅靜，守護北門牢。周公、召公東治洛邑。晉國封疆闊，幷州士馬豪。胡兵驚赤幟，邊雁避烏號。令下流如水，仁沾澤似膏。路喧歌五袴，軍醉感單醪。將校森貔武，賓僚儼雋髦。客無煩夜柝，吏不犯秋毫。神在臺駘助，魂亡獫狁逃。德星銷彗孛，霖雨滅腥臊。烽戍高臨代，關河遠控洮。汾雲晴漠漠，朔吹冷颾颾。豹尾交牙戟，虯鬚捧佩刀。通天白犀帶，照地紫麟袍。羌管吹楊柳，燕姬酌蒲萄。葡萄酒出太原。銀含鑿落盞，金屑琵琶槽。遙想從軍樂，應忘報國勞。紫微留北闕，綠野寄東皋。中書令即紫微令也。綠野堂在東都午橋莊也。忽憶前時會，多慚下客叨。清宵陪宴話，美景從遊遨。花月還同賞，琴詩雅自操。朱弦拂宮徵，洪筆振風騷。近竹開方丈，依林架桔槔。春池八九曲，畫舫兩三艘。徑滑苔黏屐，潭深水沒篙。綠絲縈岸柳，紅粉映樓桃。皆午橋莊中佳境。為穆先陳醴，招劉共藉糟。居易每十齋日在會，常蒙以二勒湯代酒也。劉夢得也。舞鬟金翡翠，歌頸玉蠐螬。盛德終難過，明時豈易遭。公雖慕張範，帝未舍伊皋。張良、范蠡。眷戀心方結，踟躕首已搔。鸞皇上寥廓，燕雀任蓬蒿。欲獻文狂簡，徒煩思鬱陶。可憐四百字，輕重抵鴻毛。,
法曲－美列聖，正華聲也,白居易,法曲法曲歌大定，積德重熙有餘慶。永徽之人舞而詠，法曲法曲舞霓裳。政和世理音洋洋，開元之人樂且康。法曲法曲歌堂堂，堂堂之慶垂無疆。中宗肅宗復鴻業，唐祚中興萬萬葉。法曲法曲合夷歌，夷聲邪亂華聲和。以亂乾和天寶末，明年胡塵犯宮闕。乃知法曲本華風，苟能審音與政通。一從胡曲相參錯，不辨興衰與哀樂。願求牙曠正華音，不令夷夏相交侵。,
南賓郡齋即事，寄楊萬州,白居易,山上巴子城，山下巴江水。中有窮獨人，強名為刺史。時時竊自哂，刺史豈如是。倉粟喂家人，黃縑裹妻子。莓苔翳冠帶，霧雨霾樓雉。衙鼓暮復朝，郡齋臥還起。回頭望南浦，亦在煙波裡。而我復何嗟，夫君猶滯此。,
新豐折臂翁－戒邊功也,白居易,新豐老翁八十八，頭鬢眉須皆似雪。玄孫扶向店前行，左臂憑肩右臂折。問翁臂折來幾年，兼問致折何因緣。翁雲貫屬新豐縣，生逢聖代無征戰。慣聽梨園歌管聲，不識旗槍與弓箭。無何天寶大徵兵，戶有三丁點一丁。點得驅將何處去，五月萬里雲南行。聞道雲南有瀘水，椒花落時瘴煙起。大軍徒涉水如湯，未過十人二三死。村南村北哭聲哀，兒別爺孃夫別妻。皆雲前後徵蠻者，千萬人行無一回。是時翁年二十四，兵部牒中有名字。夜深不敢使人知，偷將大石捶折臂。張弓簸旗俱不堪，從茲始免徵雲南。骨碎筋傷非不苦，且圖揀退歸鄉土。此臂折來六十年，一肢雖廢一身全。至今風雨陰寒夜，直到天明痛不眠。痛不眠，終不悔，且喜老身今獨在。不然當時瀘水頭，身死魂孤骨不收。應作雲南望鄉鬼，萬人冢上哭呦呦。老人言，君聽取。君不聞開元宰相宋開府，不賞邊功防黷武。又不聞天寶宰相楊國忠，欲求恩幸立邊功。邊功未立生人怨，請問新豐折臂翁。,
奉和思黯相公以李蘇州所寄太湖石奇狀絕倫因,白居易,錯落復崔嵬，蒼然玉一堆。峰駢仙掌出，罅坼劍門開。峭頂高危矣，盤根下壯哉。精神欺竹樹，氣色壓亭臺。隱起磷磷狀，凝成瑟瑟胚。廉稜露鋒刃，清越扣瓊瑰。岌嶪形將動，巍峨勢欲摧。奇應潛鬼怪，靈合蓄雲雷。黛潤沾新雨，斑明點古苔。未曾棲鳥雀，不肯染塵埃。尖削琅玕筍，窪剜瑪瑙罍。海神移碣石，畫障簇天台。在世為尤物，如人負逸才。渡江一葦載，入洛五丁推。出處雖無意，升沉亦有媒。拔從水府底，置向相庭隈。對稱吟詩句，看宜把酒杯。終隨金礪用，不學玉山頹。疏傅心偏愛，園公眼屢回。共嗟無此分，虛管太湖來。,
東城尋春,白居易,老色日上面，歡情日去心。今既不如昔，後當不如今。今猶未甚衰，每事力可任。花時仍愛出，酒後尚能吟。但恐如此興，亦隨日銷沉。東城春欲老，勉強一來尋。,
晚秋夜,白居易,碧空溶溶月華靜，月裡愁人吊孤影。花開殘菊傍疏籬，葉下衰桐落寒井。塞鴻飛急覺秋盡，鄰雞鳴遲知夜永。凝情不語空所思，風吹白露衣裳冷。,
開元寺東池早春,白居易,池水暖溫暾，水清波瀲灩。簇簇青泥中，新蒲葉如劍。梅房小白裹，柳彩輕黃染。順氣草薰薰，適情鷗泛泛。舊遊成夢寐，往事隨陽焱。芳物感幽懷，一動平生念。,
贈別宣上人,白居易,上人處世界，清淨何所似？似彼白蓮花，在水不著水。性真悟泡幻，行潔離塵滓。修道來幾時？身心俱到此。嗟予牽世網，不得長依止。離念與碧雲，秋來朝夕起。,
春夜喜雪有懷王二十二,白居易,夜雪有佳趣，幽人出書帷。微寒生枕蓆，輕素封階墀。坐罷楚弦曲，起吟班扇詩。明宜滅燭後，淨愛褰簾時。窗引曙色早，庭銷春氣遲。山陰應有興，不臥待徽之。,
送敏中新授戶部員外郎西歸,白居易,千里歸程三伏天，官新身健馬翩翩。行衝赤日加餐飯，上到青雲穩著鞭。長慶老郎唯我在，客曹故事望君傳。前鴻後雁行難續，相去迢迢二十年。長慶初予為主客郎中、知制誥，遷中書舍人，去今二十一年也。,
蚊蟆,白居易,巴徼炎毒早，二月蚊蟆生。咂膚拂不去，繞耳薨薨聲。斯物頗微細，中人初甚輕。如有膚受譖，久則瘡痏成。痏成無奈何，所要防其萌。么蟲何足道，潛喻儆人情。,
宿清源寺,白居易,往謫潯陽去，夜憩輞溪曲。今為錢塘行，重經茲寺宿。爾來幾何歲，溪草二八綠。不見舊房僧，蒼然新樹木。虛空走日月，世界遷陵谷。我生寄其間，孰能逃倚伏。隨緣又南去，好住東廊竹。,
立秋夕涼風忽至，炎暑稍消，即事詠懷，寄汴,白居易,嫋嫋檐樹動，好風西南來。紅缸霏微滅，碧幌飄颻開。披襟有餘涼，拂簟無纖埃。但喜煩暑退，不惜光陰催。河秋稍清淺，月午方裴回。或行或坐臥，體適心悠哉。美人在浚都，旌旗繞樓臺。雖非滄溟阻，難見如蓬萊。蟬迎節又換，雁送書未回。君位日寵重，我年日摧頹。無因風月下，一舉平生杯。,
離別難,白居易,綠楊陌上送行人，馬去車回一望塵。不覺別時紅淚盡，歸來無淚可沾巾。,
西風,白居易,西風來幾日，一葉已先飛。新霽乘輕屐，初涼換熟衣。淺渠銷慢水，疏竹漏斜暉。薄暮青苔巷，家僮引鶴歸。,
登商山最高頂,白居易,高高此山頂，四望唯煙雲。下有一條路，通達楚與秦。或名誘其心，或利牽其身。乘者及負者，來去何云云。我亦斯人徒，未能出囂塵。七年三往復，何得笑他人。,
香山居士寫真詩,白居易,昔作少學士，圖形入集賢。今為老居士，寫貌寄香山。鶴毳變玄發，雞膚換朱顏。前形與後貌，相去三十年。勿嘆韶華子，俄成皤叟仙。請看東海水，亦變作桑田。,
曲江感秋二首,白居易,元和二年秋，我年三十七。長慶二年秋，我年五十一。中間十四年，六年居譴黜。窮通與榮悴，委運隨外物。遂師廬山遠，重吊湘江屈。夜聽竹枝愁，秋看灩堆沒。近辭巴郡印，又秉綸闈筆。晚遇何足言，白髮映朱紱。銷沉昔意氣，改換舊容質。獨有曲江秋，風煙如往日。疏蕪南岸草，蕭颯西風樹。秋到未幾時，蟬聲又無數。莎平綠茸合，蓮落青房露。今日臨望時，往年感秋處。池中水依舊，城上山如故。獨我鬢間毛，昔黑今垂素。榮名與壯齒，相避如朝暮。時命始欲來，年顏已先去。當春不歡樂，臨老徒驚誤。故作詠懷詩，題於曲江路。,
從同州刺史改授太子少傅分司,白居易,承華東署三分務，履道西池七過春。歌酒優遊聊卒歲，園林蕭灑可終身。留侯爵秩誠虛貴，疏受生涯未苦貧。月俸百千官二品，朝廷僱我作閒人。,
畫竹歌,白居易,植物之中竹難寫，古今雖畫無似者。蕭郎下筆獨逼真，丹青以來唯一人。人畫竹身肥擁腫，蕭畫莖瘦節節竦。人畫竹梢死羸垂，蕭畫枝活葉葉動。不根而生從意生，不筍而成由筆成。野塘水邊碕岸側，森森兩叢十五莖。嬋娟不失筠粉態，蕭颯盡得風煙情。舉頭忽看不似畫，低耳靜聽疑有聲。西叢七莖勁而健，省向天竺寺前石上見。東叢八莖疏且寒，憶曾湘妃廟裡雨中看。幽姿遠思少人別，與君相顧空長嘆。蕭郎蕭郎老可惜，手顫眼昏頭雪色。自言便是絕筆時，從今此竹尤難得。,
病中逢秋，招客夜酌,白居易,不見詩酒客，臥來半月餘。合和新葯草，尋檢舊方書。晚霽煙景度，早涼窗戶虛。雪生衰鬢久，秋入病心初。臥簟蘄竹冷，風襟邛葛疏。夜來身校健，小飲復何如？,
答友問,白居易,似玉童顏盡，如霜病鬢新。莫驚身頓老，心更老於身。,
答友問,白居易,大圭廉不割，利劍用不缺。當其斬馬時，良玉不如鐵。置鐵在洪爐，鐵消易如雪。良玉同其中，三日燒不熱。君疑才與德，詠此知優劣。,
自誨,白居易,樂天樂天，來與汝言。汝宜拳拳，終身行焉。物有萬類，錮人如鎖。事有萬感，爇人如火。萬類遞來，鎖汝形骸。使汝未老，形枯如柴。萬感遞至，火汝心懷。使汝未死，心化為灰。樂天樂天，可不大哀，汝胡不懲往而念來。人生百歲七十稀，設使與汝七十期。汝今年已四十四，卻後二十六年能幾時。汝不思二十五六年來事，疾速倏忽如一寐。往日來日皆瞥然，胡為自苦於其間。樂天樂天，可不大哀。而今而後，汝宜飢而食，渴而飲；晝而興，夜而寢；無浪喜，無妄憂；病則臥，死則休。此中是汝家，此中是汝鄉，汝何舍此而去，自取其遑遑。遑遑兮欲安往哉，樂天樂天歸去來。,
早春即事,白居易,眼重朝眠足，頭輕宿酒醒。陽光滿前戶，雪水半中庭。物變隨天氣，春生逐地形。北檐梅晚白，東岸柳先青。蔥壟抽羊角，鬆巢墮鶴翎。老來詩更拙，吟罷少人聽。,
和微之聽妻彈別鶴操因為解釋其義依韻加四句,白居易,義重莫若妻，生離不如死。誓將死同穴，其奈生無子。商陵迫禮教，婦出不能止。舅姑明旦辭，夫妻中夜起。起聞雙鶴別，若與人相似。聽其悲唳聲，亦如不得已。青田八九月，遼城一萬里。徘徊去住雲，嗚咽東西水。寫之在琴曲，聽者酸心髓。況當秋月彈，先入憂人耳。怨抑掩朱弦，沉吟停玉指。一聞無兒嘆，相念兩如此。無兒雖薄命，有妻偕老矣。倖免生別離，猶勝商陵氏。,
贈蘇少府,白居易,籍甚二十年，今日方款顏。相送嵩洛下，論心杯酒間。河亞懶出入，府寮多閉關。蒼髮彼此老，白日尋常閒。朝欲攜手出，暮思聯騎還。何當挈一榼？同宿龍門山。,
三月三日,白居易,畫堂三月初三日，絮撲窗紗燕拂檐。蓮子數杯嘗冷酒，柘枝一曲試春衫。階臨池面勝看鏡，戶映花叢當下簾。指點樓南玩新月，玉鉤素手兩纖纖。,
欲與元八卜鄰先有是贈,白居易,平生心跡最相親，欲隱牆東不為身。明月好同三徑夜，綠楊宜作兩家春。每因暫出猶思伴，豈得安居不擇鄰。何獨終身數相見，子孫長作隔牆人。,
春暮寄元九,白居易,梨花結成實，燕卵花為雛。時物又若此，道情復何如？但覺日月促，不嗟年歲徂。浮生都是夢，老小亦何殊？唯與故人別，江陵初謫居。時時一相見，此意未全除。,
和微之詩二十三首並序,白居易,微之又以近作四十三首寄來，命僕繼和，其間瘀絮四百字、車斜二十篇者流，皆韻劇辭殫，瑰奇怪譎。又題雲：奉煩只此一度，乞不見辭。意欲定霸取威，置僕於窮地耳。大凡依次用韻，韻同而意殊；約體為文，文成而理勝。此足下素所長者，僕何有焉？今足下果用所長，過蒙見窘，然敵則氣作，急則計生，四十二章麾掃並畢，不知大敵以為如何？夫斫石破山，先觀跡；發矢中的，兼聽絃聲。以足下來章惟求相困，故老僕報語不覺大誇。況曩者唱酬，近來因繼，已十六卷，凡千餘首矣。其為敵也，當今不見；其為多也，從古未聞。所謂天下英雄，唯使君與操耳。戲及此者，亦欲三千里外一破愁顏，勿示他人以取笑誚。樂天白。,
潯陽三題並序,白居易,廬山多桂樹，湓浦多修竹，東林寺有白蓮華，皆植物之貞勁秀異者，雖宮囿省寺中，未必能盡有。夫物以多為賤，故南方人不貴重之。至有蒸爨其桂，剪棄其竹，白眼於蓮花者。予惜其不生於北土也，因賦三題以唁之。,
十年三月三十日，別微之於灃上，十四年三月,白居易,灃水店頭春盡日，送君上馬謫通川。夷陵峽口明月夜，此處逢君是偶然。一別五年方見面，相攜三宿未回船。坐從日暮唯長嘆，語到天明竟未眠。齒髮蹉跎將五十，關河迢遞過三千。生涯共寄滄江上，鄉國俱拋白日邊。往事渺茫都似夢，舊遊流落半歸泉。醉悲灑淚春杯里，吟苦支頤曉燭前。莫問龍鍾惡官職，且聽清脆好文篇。別來只是成詩癖，老去何曾更酒顛。各限王程須去住，重開離宴貴留連。黃牛渡北移徵棹，白狗崖東卷別筵。神女臺雲閒繚繞，使君灘水急潺湲，風悽暝色愁楊柳，月吊宵聲哭杜鵑。萬丈赤幢潭底日，一條白練峽中天。君還秦地辭炎徼，我向忠州入瘴煙。未死會應相見在，又知何地復何年。,
與夢得偶同到敦詩宅感而題壁,白居易,山東才副蒼生願，川上俄驚逝水波。漢書雲：山東出相。履道淒涼新第宅，宣城零落舊笙歌。敦詩宅在履道，修造初成。崔家妓樂，多歸宣州也。園荒唯有薪堪採，門冷兼無雀可羅。今日相逢偶同到，傷心不是故經過。,
三月三日,白居易,暮春風景初三日，流世光陰半百年。欲作閒遊無好伴，半江惆悵卻回船。,
和酬鄭侍御東陽春悶放懷追越遊見寄,白居易,君得嘉魚置賓席，樂如南有嘉魚時。勁氣森爽竹竿竦，妍文煥爛芙蓉披。載筆在幕名已重，補袞於朝官尚卑。一緘疏入掩谷永，三都賦成排左思。自言拜辭主人後，離心蕩颺風前旗。東南門館別經歲，春眼悵望秋心悲。昨日嘉魚來訪我，方駕同出何所之。樂遊原頭春尚早，百舌新語聲椑椑。日趁花忙向南拆，風催柳急從東吹。流年惝怳不饒我，美景鮮妍來為誰。紅塵三條界阡陌，碧草千里鋪郊畿。餘霞斷時綺幅裂，斜雲展處羅文紕。暮鍾遠近聲互動，暝鳥高下飛追隨。酒酣將歸未能去，悵然回望天四垂。生何足養嵇著論，途何足泣楊漣洏。胡不花下伴春醉，滿酌綠酒聽黃鸝。嘉魚點頭時一嘆，聽我此言不知疲。語終興盡各分散，東西軒騎分逶迤。此詩勿遣閒人見，見恐與他為笑資。白首舊寮知我者，憑君一詠向周師。,
令公南莊花柳正盛欲偷一賞先寄二篇,白居易,最憶樓花千萬朵，偏憐堤柳兩三株。擬提社酒攜村妓，擅入朱門莫怪無。映樓桃花，拂堤垂柳是莊上最勝絕處，故舉以為對。可惜亭臺閒度日，欲偷風景暫遊春。只愁花裡鶯饒舌，飛入宮城報主人。,
醉後,白居易,酒後高歌且放狂，門前閒事莫思量。猶嫌小戶長先醒，不得多時住醉鄉。,
歲晚旅望,白居易,朝來暮去星霜換，陰慘陽舒氣序牽。萬物秋霜能壞色，四時冬日最凋年。煙波半露新沙地，鳥雀群飛欲雪天。向晚蒼蒼南北望，窮陰旅思兩無邊。,
和微之詩二十三首·和新樓北園偶集，從孫公,白居易,聞君新樓宴，下對北園花。主人既賢豪，賓客皆才華。初筵日未高，中飲景已斜。天地為幕席，富貴如泥沙。嵇劉陶阮徒，不足置齒牙。臥甕鄙畢卓，落帽嗤孟嘉。芳草供枕藉，亂鶯助喧譁。醉鄉得道路，狂海無津涯。一歲春又盡，百年期不賒。同醉君莫辭，獨醒古所嗟。銷愁若沃雪，破悶如割瓜。稱觴起為壽，此樂無以加。歌聲凝貫珠，舞袖飄亂麻。相公謂四座，今日非自誇。有奴善吹笙，有婢彈琵琶。十指纖若筍，雙鬟黳如鴉。履舄起交雜，杯盤散紛拏。歸去勿擁遏，倒載逃難遮。明日宴東武，後日遊若耶。豈獨相公樂，謳歌千萬家。,
和裴令公一日日一年年雜言見贈,白居易,一日日，作老翁。一年年，過春風。公心不以貴隔我，我散唯將閒伴公。我無才能忝高秩，合是人間閒散物。公有功德在生民，何因得作自由身？前日魏王潭上宴連夜，今日午橋池頭遊拂晨。山客硯前吟待月，野人樽前醉送春。不敢與公閒中爭第一，亦應占得第二第三人。,
春日題乾元寺上方最高峰亭,白居易,危亭絕頂四無鄰，見盡三千世界春。但覺虛空無障礙，不知高下幾由旬？回看官路三條線，卻望都城一片塵。賓客暫遊無半日，王侯不到便終身。始知天造空閒境，不為忙人富貴人。,
轎?釧罩蕁?,白居易,拔從水府底，置向相庭隈。對稱吟詩句，看宜把酒杯。終隨金礪用，不學玉山頹。疏傅心偏愛，園公眼屢回。共嗟無此分，虛管太湖來。居易與夢得俱典姑蘇，而不獲此石。,
風雪中作,白居易,歲暮風動地，夜寒雪連天。老夫何處宿，暖帳溫爐前。兩重褐綺衾，一領花茸氈。粥熟呼不起，日高安穩眠。是時心與身，了無閒事牽。以此度風雪，閒居來六年。忽思遠遊客，復想早朝士。踏凍侵夜行，凌寒未明起。心為身君父，身為心臣子。不得身自由，皆為心所使。我心既知足，我身自安止。方寸語形骸，吾應不負爾。,
答元八宗簡同遊曲江後明日見贈,白居易,長安千萬人，出門各有營。唯我與夫子，信馬悠悠行。行到曲江頭，反照草樹明。南山好顏色，病客有心情。水禽翻白羽，風荷嫋翠莖。何必滄浪去，即此可濯纓。時景不重來，賞心難再並。坐愁紅塵裡，夕鼓咚咚聲。歸來經一宿，世慮稍復生。賴聞瑤華唱，再得塵襟清。,
答韋八,白居易,麗句勞相贈，佳期恨有違。早知留酒待，悔不趁此歸。春盡綠醅老，雨多紅萼稀。今朝如一醉，猶得及芳菲。,
病假中南亭閒望,白居易,欹枕不視事，兩日門掩關。始知吏役身，不病不得閒。閒意不在遠，小亭方丈間。西檐竹梢上，坐見太白山。遙愧峰上雲，對此塵中顏。,
思子臺有感二首,白居易,曾家機上聞投杼，尹氏園中見掇蜂。但以恩情生隙罅，何人不解作江充。闇生魑魅蠹生蟲，何異讒生疑阻中。但使武皇心似燭，江充不敢作江充。,
題噴玉泉,白居易,泉噴聲如玉，潭澄色似空。練垂青嶂上，珠瀉綠盆中。溜滴三秋雨，寒生六月風。何時此巖下，來作濯纓翁。,
酬夢得見喜疾瘳,白居易,暖臥摩綿褥，寒傾藥酒螺。昏昏布裘底，病醉睡相和。末疾徒云爾，餘年有幾何？傳雲：風淫末疾。末謂四肢。須知差與否，相去校無多。,
予與微之，老而無子，發於言嘆，著在詩篇。,白居易,常憂到老都無子，何況新生又是兒。陰德自然宜有慶，皇天可得道無知。於公陰德.其後蕃昌。皇天無知，伯道無兒。一園水竹今為主，百卷文章更付誰。微之履信新居多水竹也。微之文集凡一百卷。莫慮鵷雛無浴處，即應重入鳳凰池。五十八翁方有後，靜思堪喜亦堪嗟。一珠甚小還慚蚌，八子雖多不羨鴉。秋月晚生丹桂實，春風新長紫蘭芽。持杯祝願無他語，慎勿頑愚似汝爺。,
題裴晉公女幾山刻石詩後,白居易,何處畫功業，何處題詩篇。麒麟高閣上，女幾小山前。爾後多少時，四朝二十年。賊骨化為土，賊壘犁為田。一從賊壘平，陳蔡民晏然。騾軍成牛戶，鬼火變人煙。蔡寇號騾子軍。陳蔡間農驍銳者，人畜牛者，呼為牛戶。生子已嫁娶，種桑亦絲綿。皆雲公之德，欲報無由緣。公今在何處，守都鎮三川。舊宅留永樂，新居開集賢。公今在何官，被袞珥貂蟬。戰袍破猶在，髀肉生欲圓。襟懷轉蕭灑，氣力彌精堅。登山不拄杖，上馬能掉鞭。利澤浸入池，福降升自天。昔號天下將，今稱地上仙。勿追赤松遊，勿拍洪崖肩。商山有遺老，可以奉周旋。,
香爐峰下新卜山居草堂初成偶題東壁五首,白居易,五架三間新草堂，石階桂柱竹編牆。南檐納日冬天暖，北戶迎風夏月涼。灑砌飛泉才有點，拂窗斜竹不成行。來春更葺東廂屋，紙閣蘆簾著孟光。,
足疾,白居易,足疾無加亦不瘳，綿春歷夏復經秋。開顏且酌樽中酒，代步多乘池上舟。幸有眼前衣食在，兼無身後子孫憂。應須學取陶彭澤，但委心形任去留。,
江樓望歸　時避難在越中。,白居易,滿眼雲水色，月明樓上人。旅愁春入越，鄉夢夜歸秦。道路通荒服，田園隔虜塵。悠悠滄海畔，十載避黃巾。,
自題,白居易,老宜官冷靜，貧賴俸優饒。熱月無堆案，寒天不趁朝。傍看應寂寞，自覺甚逍遙。徒對盈樽酒，兼無愁可銷。,
彭蠡湖晚歸,白居易,彭蠡湖天晚，桃花水氣春。鳥飛千白點，日沒半紅輪。何必為遷客，無勞是病身。但來臨此望，少有不愁人。,
喜陳兄至,白居易,黃鳥啼欲歇，青梅結半成。坐憐春物盡，起入東園行。攜觴懶獨酌，忽聞叩門聲。閒人猶喜至，何況是陳兄。從容盡日語，稠疊長年情。勿輕一盞酒，可以話平生。,
官舍內新鑿小池,白居易,簾下開小池，盈盈水方積。中底鋪白沙，四隅甃青石。勿言不深廣，但取幽人適。泛灩微雨朝，泓澄明月夕。豈無大江水，波浪連天白。未如床蓆前，方丈深盈尺。清淺可狎弄，昏煩聊漱滌。最愛曉暝時，一片秋天碧。,
自題,白居易,功名宿昔人多許，寵辱斯須自不知。一旦失恩先左降，三年隨例未量移。馬頭覓角生何日？石火敲光住幾時？前事是身俱若此，空門不去欲何之？,
約心,白居易,黑鬢絲雪侵，青袍塵土涴。兀兀復騰騰，江城一上佐。朝就高齋上，薰然負暄臥。晚下小池前，澹然臨水坐。已約終身心，長如今日過。,
對酒有懷寄李十九郎中,白居易,往年江外拋桃葉，結之也。去歲樓中別柳枝。樊、蠻也。寂寞春來一杯酒，此情唯有李君知。吟君舊句情難忘，風月何時是盡時？李君嘗有悼故妓詩云：直應人世無風月，始是心中忘卻時。今故云。,
二王后－明祖宗之意也,白居易,二王后，彼何人，介公酅公為國賓，周武隋文之子孫。古人有言天下者，非是一人之天下。周亡天下傳於隋，隋人失之唐得之。唐興十葉歲二百，介公酅公世為客。明堂太廟朝享時，引居賓位備威儀。備威儀，助郊祭，高祖太宗之遺制。不獨興滅國，不獨繼絕世。欲令嗣位守文君，亡國子孫取為戒。,
送友人上峽赴東川辭命,白居易,見說瞿塘峽，斜銜灩澦根。難於尋鳥路，險過上龍門。羊角風頭急，桃花水色渾。山回若鰲轉，舟入似鯨吞。岸合愁天斷，波跳恐地翻。憐君經此去，為感主人恩。,
病中宴坐,白居易,有酒病不飲，有詩慵不吟。頭眩罷垂鉤，手痺休援琴。竟日悄無事，所居閒且深。外安支離體，中養希夷心。窗戶納秋景，竹木澄夕陰。宴坐小池畔，清風時動襟。,
司天臺－引古以儆今也,白居易,司天臺，仰觀俯察天人際。羲和死來職事廢，官不求賢空取藝。昔聞西漢元成間，上陵下替謫見天。北辰微闇少光色，四星煌煌如火赤。耀芒動角射三臺，上臺半滅中臺坼。是時非無太史官，眼見心知不敢言。明朝趨入明光殿，唯奏慶雲壽星見。天文時變兩如斯，九重天子不得知。不得知，安用臺高百尺為。,
馴犀－感為政之難終也,白居易,馴犀馴犀通天犀，軀貌駭人角駭雞。海蠻聞有明天子，驅犀乘傳來萬里。一朝得謁大明宮，歡呼拜舞自論功。五年馴養始堪獻，六譯語言方得通。上嘉人獸俱來遠，蠻館四方犀入苑。秣以瑤芻鎖以金，故鄉迢遞君門深。海鳥不知鐘鼓樂，池魚空結江湖心。馴犀生處南方熱，秋無白露冬無雪。一入上林三四年，又逢今歲苦寒月。飲冰臥霰苦蜷跼，角骨凍傷鱗甲蹜。馴犀死，蠻兒啼，向闕再拜顏色低。奏乞生歸本國去，恐身凍死似馴犀。君不見建中初，馴象生還放林邑。君不見貞元末，馴犀凍死蠻兒泣。所嗟建中異貞元，象生犀死何足言。,
五絃彈－惡鄭之奪雅也,白居易,五絃彈，五絃彈，聽者傾耳心寥寥。趙璧知君入骨愛，五絃一一為君調。第一第二絃索索，秋風拂鬆疏韻落。第三第四弦泠泠，夜鶴憶子籠中鳴。第五絃聲最掩抑，隴水凍咽流不得。五絃並奏君試聽，悽悽切切復錚錚。鐵擊珊瑚一兩曲，冰瀉玉盤千萬聲。鐵聲殺，冰聲寒。殺聲入耳膚血憯，寒氣中人肌骨酸。曲終聲盡欲半日，四坐相對愁無言。座中有一遠方士，唧唧諮諮聲不已。自嘆今朝初得聞，始知孤負平生耳。唯憂趙璧白髮生，老死人間無此聲。遠方士，爾聽五絃信為美，吾聞正始之音不如是。正始之音其若何，朱弦疏越清廟歌。一彈一唱再三嘆，曲澹節稀聲不多。融融曳曳召元氣，聽之不覺心平和。人情重今多賤古，古琴有弦人不撫。更從趙璧藝成來，二十五絃不如五。,
花下對酒二首,白居易,藹藹江氣春，南賓閏正月。梅櫻與桃杏，次第城上發。紅房爛簇火，素豔紛團雪。香惜委風飄，愁牽壓枝折。樓中老太守，頭上新白髮。冷澹病心情，暄和好時節。故園音信斷，遠郡親賓絕。欲問花前樽，依然為誰設？引手攀紅櫻，紅櫻落似霰。仰首看白日，白日走如箭。年芳與時景，頃刻猶衰變。況是血肉身，安能長強健？人心苦迷執，慕貴憂貧賤。愁色常在眉，歡容不上面。況吾頭半白，把鏡非不見。何必花下杯，更待他人勸？,
夜聞箏中彈瀟湘送神曲感舊,白居易,縹緲巫山女，歸來七八年。殷勤湘水曲，留在十三絃。苦調吟還出，深情咽不傳。萬重雲水思，今夜月明前。,
過李生,白居易,蘋小蒲葉短，南湖春水生。子近湖邊住，靜境稱高情。我為郡司馬，散拙無所營。使君知性野，衙退任閒行。行攜小榼出，逢花輒獨傾。半酣到子舍，下馬扣柴荊。何以引我步，繞籬竹萬莖。何以醒我酒，吳音吟一聲。須臾進野飯，飯稻茹芹英。白甌青竹箸，儉潔無羶腥。欲去復裴回，夕鴉已飛鳴。何當重遊此，待君湖水平。,
路逢青州王大夫赴鎮立馬贈別,白居易,大旆擁金羈，書生得者稀。何勞問官職，豈不見光輝。赫赫人爭看，翩翩馬欲飛。不期前歲尹，駐節語依依。前年春，餘為河南尹，王為少尹。,
自望秦赴五鬆驛，馬上偶睡，睡覺成吟,白居易,長途發已久，前館行未至。體倦目已昏，瞌然遂成睡。右袂尚垂鞭，左手暫委轡。忽覺問僕伕，才行百步地。形神分處所，遲速相乖異。馬上幾多時，夢中無限事。誠哉達人語，百齡同一寐。,
和李中丞與李給事山居雪夜同宿小酌,白居易,憲府觸邪峨豸角，瑣闈駁正犯龍鱗。二人當官盛事，為時所稱也。那知近地齋居客，忽作深山同宿人。一盞寒燈雲外夜，數杯溫酎雪中春。林泉莫作多時計，諫獵登封憶舊臣。,
逸老,白居易,白日下駸駸，青天高浩浩。人生在其中，適時即為好。勞我以少壯，息我以衰老。順之多吉壽，違之或凶夭。我初五十八，息老雖非早。一閒十三年，所得亦不少。況加祿仕後，衣食常溫飽。又從風疾來，女嫁男婚了。胸中一無事，浩氣凝襟抱。飄若雲信風，樂於魚在藻。桑榆坐已暮，鐘漏行將曉。皤然七十翁，亦足稱壽考。筋骸本非實，一束芭蕉草。眷屬偶相依，一夕同棲鳥。去何有顧戀，住亦無憂惱。生死尚復然，其餘安足道。是故臨老心，冥然合玄造。,
嘆老三首,白居易,晨興照青鏡，形影兩寂寞。少年辭我去，白髮隨梳落。萬化成於漸，漸衰看不覺。但恐鏡中顏，今朝老於昨。人年少滿百，不得長歡樂。誰會天地心，千齡與龜鶴。吾聞善醫者，今古稱扁鵲。萬病皆可治，唯無治老藥。我有一握髮，梳理何稠直。昔似玄雲光，今如素絲色。匣中有舊鏡，欲照先嘆息。自從頭白來，不欲明磨拭。鴉頭與鶴頸，至老常如墨。獨有人鬢毛，不得終身黑。前年種桃核，今歲成花樹。去歲新嬰兒，今年已學步。但驚物長成，不覺身衰暮。去矣欲何如，少年留不住。因書今日意，遍寄諸親故。壯歲不歡娛，長年當悔悟。,
秋池,白居易,洗浪清風透水霜，水邊閒坐一繩床。眼塵心垢見皆盡，不是秋池是道場。,
清調吟,白居易,索索風戒寒，沉沉日藏耀。勸君飲濁醪，聽我吟清調。芳節變窮陰，朝光成夕照。與君生此世，不合長年少。今晨從此過，明日安能料？若不結跏禪，即須開口笑。,
狂歌詞,白居易,明月照君席，白露沾我衣。勸君酒杯滿，聽我狂歌詞。五十已後衰，二十已前痴。晝夜又分半，其間幾何時。生前不歡樂，死後有餘貲。焉用黃墟下，珠衾玉匣為。,
醉中得上都親友書，以予停俸多時，憂問貧乏,白居易,頭白醉昏昏，狂歌秋復春。一生耽酒客，五度棄官人。蘇州、刑部侍郎、河南尹、同州刺史、太子少傅皆以病免也。異世陶元亮，前生劉伯倫。臥將琴作枕，行以鍤隨身。歲要衣三對，年支谷一囷。園葵烹佐飯，林葉掃添薪。沒齒甘蔬食，搖頭謝縉紳。自能拋爵祿，終不惱交親。但得杯中淥，從生甑上塵。煩君問生計，憂醒不憂貧。,
喜晴聯句,白居易,苦雨晴何喜，喜於未雨時。氣收雲物變，聲樂鳥烏知。--白居易蕙泛光風圃，蘭開皎月池。千峰分遠近，九陌好追隨。--王起白日開天路，玄陰卷地維。餘清在林薄，新照入漣漪。--劉禹錫碧樹涼先落，青蕪溼更滋。晒毛經浴鶴，曳尾出泥龜。--白居易舞去商羊速，飛來野馬遲。柱邊無潤礎，臺上有遊絲。--王起橋淨行塵息，堤長禁柳垂。宮城開睥睨，觀闕麗罘罳。--劉禹錫洛水澄清鎮，嵩煙展翠帷。樑成虹乍見，市散蜃初移。--白居易藉草風猶暖，攀條露已晞。屋穿添碧瓦，牆缺召金錘。--王起迥徹來雙目，昏煩去四支。霞文晚煥爛，星影夕參差。--劉禹錫爽助門庭肅，寒摧草木衰。黃幹向陽菊，紅洗得霜梨。--白居易假蓋閒誰惜，彈弦燥更悲。散蹄良馬穩，炙背野人宜。--王起洞戶晨暉入，空庭宿霧披。推林出書目，傾笥上衣椸。--劉禹錫道路行非阻，軒車望可期。無辭訪圭竇，且願見瓊枝。--白居易山閣蓬萊客，儲宮羽翼師。每優陪麗句，何暇覿英姿。--王起玩景方搔首，懷人尚斂眉。因吟仲文什，高興盡於斯。--劉禹錫,
三謠·蟠木謠,白居易,蟠木蟠木，有似我身；不中乎器，無用於人。下擁腫而上轔菌，桷不桷兮輪不輪。天子建明堂兮既非樑棟，諸侯斫大輅兮材又不中。唯我病夫，或有所用。用爾為幾，承吾臂支吾頤而已矣。不傷爾性，不枉爾理。爾怏怏為幾之外，無所用爾。爾既不材，吾亦不材，胡為乎人間裴回？蟠木蟠木，吾與汝歸草堂去來。,
自詠五首,白居易,朝亦隨群動，暮亦隨群動。榮華瞬息間，求得將何用。形骸與冠蓋，假合相戲弄。但異睡著人，不知夢是夢。一家五十口，一郡十萬戶。出為差科頭，入為衣食主。水旱合心憂，飢寒須手撫。何異食蓼蟲，不知苦是苦。公私頗多事，衰憊殊少歡。迎送賓客懶，鞭笞黎庶難。老耳倦聲樂，病口厭杯盤。既無可戀者，何以不休官。一日復一日，自問何留滯。為貪逐日俸，擬作歸田計。亦須隨豐約，可得無限劑。若待足始休，休官在何歲。官舍非我廬，官園非我樹。洛中有小宅，渭上有別墅。既無婚嫁累，幸有歸休處。歸去誠已遲，猶勝不歸去。,
和夢遊春詩一百韻,白居易,昔君夢遊春，夢遊仙山曲。怳若有所遇，似愜平生欲。因尋菖蒲水，漸入桃花谷。到一紅樓家，愛之看不足。池流渡清泚，草嫩蹋綠蓐。門柳暗全低，檐櫻紅半熟。轉行深深院，過盡重重屋。烏龍臥不驚，青鳥飛相逐。漸聞玉珮響，始辨珠履躅。遙見窗下人，娉婷十五六。霞光抱明月，蓮豔開初旭。縹緲雲雨仙，氛氳蘭麝馥。風流薄梳洗，時世寬妝束。袖軟異文綾，裾輕單絲縠。裙腰銀線壓，梳掌金筐蹙。帶襭紫蒲萄，袴花紅石竹。凝情都未語，付意微相矚。眉斂遠山青，鬟低片雲綠。帳牽翡翠帶，被解鴛鴦襆。秀色似堪餐，穠華如可掬。半卷錦頭席，斜鋪繡腰褥。朱脣素指勻，粉汗紅綿撲。心驚睡易覺，夢斷魂難續。籠委獨棲禽，劍分連理木。存誠期有感，誓志貞無黷。京洛八九春，未曾花裡宿。壯年徒自棄，佳會應無復。鸞歌不重聞，鳳兆從茲卜。韋門女清貴，裴氏甥賢淑。羅扇夾花燈，金鞍攢繡轂。既傾南國貌，遂坦東床腹。劉阮心漸忘，潘楊意方睦。新修履信第，初食尚書祿。九醞備聖賢，八珍窮水陸。秦家重蕭史，彥輔憐衛叔。朝饌饋獨盤，夜醪傾百斛。親賓盛輝赫，妓樂紛曄煜。宿醉才解酲，朝歡俄枕麴。飲過君子爭，令甚將軍酷。酩酊歌鷓鴣，顛狂舞鴝鵒。月流春夜短，日下秋天速。謝傅隙過駒，蕭娘風過燭。全凋蕣花折，半死梧桐禿。暗鏡對孤鸞，哀弦留寡鵠。悽悽隔幽顯，冉冉移寒燠。萬事此時休，百身何處贖。提攜小兒女，將領舊姻族。再入朱門行，一傍青樓哭。櫪空無廄馬，水涸失池鶩。搖落廢井梧，荒涼故籬菊。莓苔上幾閣，塵土生琴築。舞榭綴蠨蛸，歌樑聚蝙蝠。嫁分紅粉妾，賣散蒼頭僕。門客思彷徨，家人泣咿噢。心期正蕭索，宦序仍拘跼。懷策入崤函，驅車辭郟鄏。逢時念既濟，聚學思大畜。端詳筮仕蓍，磨拭穿楊鏃。始從讎校職，首中賢良目。一拔侍瑤墀，再升紆繡服。誓酬君王寵，願使朝廷肅。密勿奏封章，清明操憲牘。鷹韝中病下，豸角當邪觸。糾謬靜東周，申冤動南蜀。危言詆閽寺，直氣忤鈞軸。不忍曲作鉤，乍能折為玉。捫心無愧畏，騰口有謗讟。只要明是非，何曾虞禍福。車摧太行路，劍落酆城獄。襄漢問修途，荊蠻指殊俗。謫為江府掾，遣事荊州牧。趨走謁麾幢，喧煩視鞭樸。簿書常自領，縲囚每親鞫。竟日坐官曹，經旬曠休沐。宅荒渚宮草，馬瘦畬田粟。薄俸等涓毫，微官同桎梏。月中照形影，天際辭骨肉。鶴病翅羽垂，獸窮爪牙縮。行看須間白，誰勸杯中綠。時傷大野麟，命問長沙鵩。夏梅山雨漬，秋瘴江雲毒。巴水白茫茫，楚山青簇簇。吟君七十韻，是我心所蓄。既去誠莫追，將來幸前勖。欲除憂惱病，當取禪經讀。須悟事皆空，無令念將屬。請思遊春夢，此夢何閃倏。豔色即空花，浮生乃焦谷。良姻在嘉偶，頃克為單獨。入仕欲榮身，須臾成黜辱。合者離之始，樂兮憂所伏。愁恨僧祇長，歡榮剎那促。覺悟因傍喻，迷執由當局。膏明誘暗蛾，陽焱奔痴鹿。貪為苦聚落，愛是悲林麓。水蕩無明波，輪迴死生輻。塵應甘露灑，垢待醍醐浴。障要智燈燒，魔須慧刀戮。外薰性易染，內戰心難衄。法句與心王，期君日三複。,
閒出,白居易,兀兀出門何處去，新昌街晚樹陰斜。馬蹄知意緣行熟，不向楊家即庾家。,
初入太行路,白居易,天冷日不光，太行峰蒼莽上聲。嘗聞此中險，今我方獨往。馬蹄凍且滑，羊腸不可上。若比世路難，猶自平於掌。,
得潮州楊相公繼之書並詩以此寄之,白居易,詩情書意兩殷勤，來自天南瘴海濱。初睹銀鉤還啟齒，細吟瓊什欲沾巾。鳳池隔絕三千里，蝸舍沉冥十五春。唯有新昌故園月，至今分照兩鄉人。鳳池，屬楊相也。蝸舍，自謂也。,
每見呂南二郎中新文輒竊有所嘆惜因成長句以,白居易,雙金百鍊少人知，縱我知君徒爾為。望梅閣老無妨渴，二賢詞藻贍麗，眾多以予曾忝制誥，故呼閣老。畫餅尚書不救飢。喻無益自戲也。白日回頭看又晚，青雲舉足躡何遲。壯年可惜虛銷擲，遣把閒杯吟詠詩。,
濟源上枉舒員外兩篇因酬六韻,白居易,歇手不判案，舉頭仍見山。雖來鞍馬上，不離詩酒間。濟源三臨泛，王屋一登攀。猶嫌百里近，祇得十日閒。明朝卻歸府，塵事如迴圈。猶聽瑤華曲，稍開風土顏。,
東林寺白蓮,白居易,東林北塘水，湛湛見底青。中生白芙蓉，菡萏三百莖。白日發光彩，清飈散芳馨。洩香銀囊破，瀉露玉盤傾。我漸塵垢眼，見此瓊瑤英。乃知紅蓮花，虛得清淨名。夏萼敷未歇，秋房結才成。夜深眾僧寢，獨起繞池行。欲收一棵子，寄向長安城。但恐出山去，人間種不生。,
閒出,白居易,身外無羈束，心中少是非。被花留便住，逢酒醉方歸。人事行時少，官曹入日稀。春寒遊正好，穩馬薄綿衣。,
閒遊即事,白居易,郊野遊行熟，村園次第過。驀山尋浥澗，蹋水渡伊河。寒食青青草，春風瑟瑟波。逢人共杯酒，隨馬有笙歌。勝事經非少，芳辰過亦多。還須自知分，不老擬如何。,
詠身,白居易,自中風來三歷閏，從懸車後幾逢春。周南留滯稱遺老，漢上羸殘號半人。薄有文章傳子弟，斷無書札答交親。餘年自問將何用，恐是人間剩長身。,
春夜宴席上戲贈裴淄州,白居易,九十不衰真地仙，六旬猶健亦天憐。今年相遇鶯花月，此夜同歡歌酒筵。四座齊聲和絲竹，兩家隨分鬥金鈿。留君到曉無他意，圖向君前作少年。,
寄韜光禪師,白居易,一山門作兩山門，兩寺原從一寺分。東澗水流西澗水，南山雲起北山雲。前臺花發後臺見，上界鐘聲下界聞。遙想吾師行道處，天香桂子落紛紛。,
五絃,白居易,清歌且罷唱，紅袂亦停舞。趙叟抱五絃，宛轉當胸撫。大聲粗若散，颯颯風和雨。小聲細欲絕，切切鬼神語。又如鵲報喜，轉作猿啼苦。十指無定音，顛倒宮徵羽。坐客聞此聲，形神若無主。行客聞此聲，駐足不能舉。嗟嗟俗人耳，好今不好古。所以綠窗琴，日日生塵土。,
歌舞,白居易,秦中歲雲暮，大雪滿皇州。雪中退朝者，朱紫盡公侯。貴有風雪興，富無飢寒憂。所營唯第宅，所務在追遊。朱門車馬客，紅燭歌舞樓。歡酣促密坐，醉暖脫重裘。秋官為主人，廷尉居上頭。日中為一樂，夜半不能休。豈知閿鄉獄，中有凍死囚。,
晚春酒醒尋夢得,白居易,料合同惆悵，花殘酒亦殘。醉心忘老易，醒眼別春難。獨出雖慵懶，相逢定喜歡。還攜小蠻去，試覓老劉看。小蠻，酒榼名也。,
題天柱峰,白居易,太微星斗拱瓊宮，聖祖琳宮鎮九垓。天柱一峰擎日月，洞門千仞鎖雲雷。玉光白橘相爭秀，金翠佳蓮蕊鬬開。時訪左慈高隱處，紫清仙鶴認巢來。,
又和令公新開龍泉晉水二池,白居易,舊有潢汙泊，今為白水塘。笙歌聞四面，樓閣在中央。春變煙波色，晴添樹木光。龍泉信為美，莫忘午橋莊。,
和微之詩二十三首·和朝回與王鍊師遊南山下,白居易,藹藹春景餘，峨峨夏雲初。躞蹀退朝騎，飄颻隨風裾。晨從四丞相，入拜白玉除。暮與一道士，出尋青溪居。吏隱本齊致，朝野孰雲殊。道在有中適，機忘無外虞。但愧煙霄上，鸞鳳為吾徒。又慚雲林間，鷗鶴不我疏。坐傾數杯酒，臥枕一卷書。興酣頭兀兀，睡覺心於於。以此送日月，問師為何如。,
江樓偶宴贈同座,白居易,南浦閒行罷，西樓小宴時。望湖憑檻久，待月放杯遲。江果嘗盧橘，山歌聽竹枝。相逢且同樂，何必舊相知？,
北亭招客,白居易,疏散郡丞同野客，幽閒官舍抵山家。春風北戶千莖竹，晚日東園一樹花。小盞吹醅嘗冷酒，深爐敲火炙新茶。能來盡日觀棋否？太守知慵放晚衙。,
初冬即事呈夢得,白居易,青氈帳暖喜微雪，紅地爐深宜早寒。走筆小詩能和否，潑醅新酒試嘗看。僧來乞食因留宿，客到開樽便共歡。臨老交親零落盡，希君恕我取人寬。,
送客南遷,白居易,我說南中事，君應不願聽。曾經身困苦，不覺語叮嚀。燒處愁雲夢，波時憶洞庭。春畬煙勃勃，秋瘴露冥冥。蚊蚋經冬活，魚龍欲雨腥。水蟲能射影，山鬼解藏形。穴掉巴蛇尾，林飄鴆鳥翎。颶風千里黑，莧草四時青。客似驚弦雁，舟如委浪萍。誰人勸言笑？何計慰漂零？慎勿琴離膝，長鬚酒滿瓶。大都從此去，宜醉不宜醒。,
感悟妄緣，題如上人壁,白居易,自從為騃童，直至作衰翁。所好隨年異，為忙終日同。弄沙成佛塔，鏘玉謁王宮。彼此皆兒戲，須臾即色空。有營非了義，無著是真宗。兼恐勤修道，猶應在妄中。,
初除戶曹，喜而言志,白居易,詔授戶曹掾，捧認感君恩。感恩非為己，祿養及吾親。弟兄俱簪笏，新婦儼衣巾。羅列高堂下，拜慶正紛紛。俸錢四五萬，月可奉晨昏。廩祿二百石，歲可盈倉囷。喧喧車馬來，賀客滿我門。不以我為貪，知我家內貧。置酒延賀客，客容亦歡欣。笑雲今日後，不復憂空樽。答雲如君言，願君少逡巡。我有平生志，醉後為君陳。人生百歲期，七十有幾人。浮榮及虛位，皆是身之賓。唯有衣與食，此事粗關身。苟免飢寒外，餘物盡浮雲。,
縣西郊秋寄贈馬造,白居易,紫閣峰西清渭東，野煙深處夕陽中。風荷老葉蕭條綠，水蓼殘花寂寞紅。我厭宦遊君失意，可憐秋思兩心同。,
自問,白居易,黑花滿眼絲滿頭，早衰因病病因愁。宦途氣味已諳盡，五十不休何日休？,
狂言示諸侄,白居易,世欺不識字，我忝攻文筆。世欺不得官，我忝居班秩。人老多病苦，我今幸無疾。人老多憂累，我今婚嫁畢。心安不移轉，身泰無牽率。所以十年來，形神閒且逸。況當垂老歲，所要無多物。一裘暖過冬，一飯飽終日。勿言舍宅小，不過寢一室。何用鞍馬多，不能騎兩匹。如我優幸身，人中十有七。如我知足心，人中百無一。傍觀愚亦見，當己賢多失。不敢論他人，狂言示諸侄。,
西樓,白居易,小郡大江邊，危樓夕照前。青蕪卑溼地，白露深泬寥天。鄉國此時阻，家書何處傳？仍聞陳蔡戍，轉戰已三年。,
送文暢上人東遊,白居易,得道即無著，隨緣西復東。貌依年臘老，心到夜禪空。山宿馴溪虎，江行濾水蟲。悠悠塵客思，春滿碧雲中。,
登村東古冢,白居易,高低古時冢，上有牛羊道。獨立最高頭，悠哉此懷抱。回頭向村望，但見荒田草。村人不愛花，多種慄與棗。自來此村住，不覺風光好。花少鶯亦稀，年年春暗老。,
憶微之,白居易,與君何日出屯蒙，魚戀江湖鳥厭籠。分手各拋滄海畔，折腰俱老綠衫中。三年隔闊音塵斷，兩地飄零氣味同。又被新年勸相憶，柳條黃軟欲春風。,
答卜者,白居易,病眼昏似夜，衰鬢颯如秋。除卻須衣食，平生百事休。知君善易者，問我決疑不。不卜非他故，人間無所求。,
秋日與張賓客舒著作同遊龍門，醉中狂歌，凡,白居易,秋天高高秋光清，秋風嫋嫋秋蟲鳴。嵩峰餘霞錦綺卷，伊水細浪鱗甲生。洛陽閒客知無數，少出遊山多在城。商嶺老人自追逐，蓬丘逸士相逢迎。南出鼎門十八里，莊店邐迤橋道平。不寒不熱好時節，鞍馬穩快衣衫輕。並轡踟躕下西岸，扣舷容與繞中汀。開懷曠達無所繫，觸目勝絕不可名。荷衰欲黃荇猶綠，魚樂自躍鷗不驚。翠藻蔓長孔雀尾，綵船櫓急寒雁聲。家醞一壺白玉液，野花數把黃金英。晝遊四看西日暮，夜話三及東方明。暫停杯觴輟吟詠，我有狂言君試聽。丈夫一生有二志，兼濟獨善難得並。不能救療生民病，即須先濯塵土纓。況吾頭白眼已暗，終日戚促何所成。不如展眉開口笑，龍門醉臥香山行。,
遊藍田山卜居,白居易,脫置腰下組，擺落心中塵。行歌望山去，意似歸鄉人。朝蹋玉峰下，暮尋藍水濱。擬求幽僻地，安置疏慵身。本性便山寺，應須旁悟真。,
秋江晚泊,白居易,扁舟泊雲島，倚棹念鄉國。四望不見人，煙江澹秋色。客心貧易動，日入愁未息。,
旱熱二首,白居易,彤雲散不雨，赫日籲可畏。端坐猶揮汗，出門豈容易。忽思公府內，青衫折腰吏。復想驛路中，紅塵走馬使。征夫更辛苦，逐客彌憔悴。日入尚趨程，宵分不遑寐。安知北窗叟，偃臥風颯至。簟拂碧龍鱗，扇搖白鶴翅。豈唯身所得，兼示心無事。誰言苦熱天，元有清涼地。勃勃旱塵氣，炎炎赤日光。飛禽颭將墜，行人渴欲狂。壯者不耐飢，飢火燒其腸。肥者不禁熱，喘急汗如漿。此時方自悟，老瘦亦何妨。肉輕足健逸，發少頭清涼。薄食不飢渴，端居省衣裳。數匙粱飯冷，一領綃衫香。持此聊過日，焉知畏景長。,
自問,白居易,依仁臺廢悲風晚，履信池荒宿草春。晦叔亭臺在依仁，微之池館在履信。自問老身騎馬出，洛陽城裡覓何人？,
偶以拙詩數首寄呈裴少尹侍郎，蒙以盛制四篇,白居易,投君之文甚荒蕪，數篇價直一束芻。報我之章何璀璨，累累四貫驪龍珠。毛詩三百篇後得，文選六十卷中無。一麋麗龜絕報賽，五鹿連柱難支梧。高興獨因秋日盡，清吟多與好風俱。銀鉤金錯兩殊重，宜上屏風張座隅。,
老病幽獨偶吟所懷,白居易,眼漸昏昏耳漸聾，滿頭霜雪半身風。已將心出浮雲外，猶寄形於逆旅中。維摩經雲：是身如浮雲也。觴詠罷來賓閣閉，笙歌散後妓房空。世緣俗念消除盡，別是人間清淨翁。,
五年秋病後獨宿香山寺三絕句,白居易,經年不到龍門寺，今夜何人知我情？還向暢師房裡宿，新秋月色舊灘聲。飲徒歌伴今何在，雨散雲飛盡不回。從此香山風月夜，祗應長是一身來。石盆泉畔石樓頭，十二年來晝夜遊。更過今年年七十，假如無病亦宜休。,
閒坐,白居易,暖擁紅爐火，閒搔白髮頭。百年慵裡過，萬事醉中休。有室同摩詰，無兒比鄧攸。莫論身在日，身後亦無憂。,
改業,白居易,先生老去飲無興，居士病來閒有餘。猶覺醉吟多放逸，不如禪坐更清虛。予先有醉吟先生傳，今故云。柘枝紫袖教丸藥，羯鼓蒼頭遣種蔬。卻被山僧戲相問，一時改業意何如？,
玩半開花贈皇甫郎中　八年寒食日，池東小樓,白居易,勿訝春來晚，無嫌花發遲。人憐全盛日，我愛半開時。紫蠟黏為蒂，紅蘇點作蕤。成都新夾纈，樑漢碎胭脂。樹杪真珠顆，牆頭小女兒。淺深妝駁落，高下火參差。蝶戲爭香朵，鶯啼選穩枝。好教郎作伴，合共酒相隨。醉玩無勝此，狂嘲更讓誰。猶殘少年興，不似老人詩。西日憑輕照，東風莫殺吹。明朝應爛漫，後夜更離披。林下遙相憶，尊前暗有期。銜杯嚼蕊思，唯我與君知。,
楊柳枝二十韻,白居易,小妓攜桃葉，新聲蹋柳枝。妝成剪燭後，醉起拂衫時。繡履嬌行緩，花筵笑上遲。身輕委迴雪，羅薄透凝脂。笙引簧頻暖，箏催柱數移。樂童翻怨調，才子與妍詞。便想人如樹，先將發比絲。風條搖兩帶，菸葉貼雙眉。口動櫻桃破，鬟低翡翠垂。枝柔腰嫋娜，荑嫩手葳蕤。唳鶴晴呼侶，哀猿夜叫兒。玉敲音歷歷，珠貫字累累。袖為收聲點，釵因赴節遺。重重遍頭別，一一拍心知。塞北愁攀折，江南苦別離。黃遮金谷岸，綠映杏園池。春惜芳華好，秋憐顏色衰。取來歌裡唱，勝向笛中吹。曲罷那能別，情多不自持。纏頭無別物，一首斷腸詩。,
贈內子,白居易,白髮長興嘆，青娥亦伴愁。寒衣補燈下，小女戲床頭。暗淡屏幃故，淒涼枕蓆秋。貧中有等級，猶勝嫁黔婁。,
早熱,白居易,畏景又加旱，火雲殊未收。籬喧飢有雀，池涸渴無鷗。岸幘頭仍痛，褰裳汗亦流。若為當此日，遷客向炎州。時楊、李二相各貶潮、韶。,
尋郭道士不遇,白居易,郡中乞假來相訪，洞裡朝元去不逢。看院只留雙白鶴，入門惟見一青松。藥爐有火丹應伏，雲碓無人水自舂。欲問參同契中事，更期何日得從容。,
送王十八歸山寄題仙遊寺,白居易,曾於太白峰前住，數到仙遊寺裡來。黑水澄時潭底出，白雲破處洞門開。林間暖酒燒紅葉，石上題詩掃綠苔。惆悵舊遊無復到，菊花時節羨君回。,
春來,白居易,春來觸動故鄉情，忽見風光憶兩京。金谷蹋花香騎入，曲江碾草鈿車行。誰家綠酒歡連夜？何處紅樓睡失明？獨有不眠不醉客，經春冷坐古湓城。,
夢微之　十二年八月二十日夜。,白居易,晨起臨風一惆悵，通川湓水斷相聞。不知憶我因何事，昨夜三迴夢見君。,
吳祕監每有美酒，獨酌獨醉，但蒙詩報，不以,白居易,蓬山仙客下煙霄，對酒唯吟獨酌謠。不怕道狂揮玉爵，亦曾乘興解金貂。記雲：飲玉爵者弗揮。吳監前任散騎常侍。君稱名士誇能飲，我是愚夫肯見招。王孝伯雲：但常無事，讀離騷、痛飲，即可稱名士。獨酌謠雲：愚夫子不招。賴有伯倫為醉伴，何愁不解傲松喬。,
自江州至忠州,白居易,前在潯陽日，已嘆賓朋寡。忽忽抱憂懷，出門無處寫。今來轉深僻，窮峽巔山下。五月斷行舟，灩堆正如馬。巴人類猿狖，矍鑠滿山野。敢望見交親？喜逢似人者。,
贈寫真者,白居易,子騁丹青日，予當醜老時。無勞役神思，更畫病容儀。迢遞麒麟閣，圖功未有期。區區尺素上，焉用寫真為？,
立部伎－刺雅樂之替也,白居易,立部伎，鼓笛喧。舞雙劍，跳七丸。嫋巨索，掉長竿。太常部伎有等級，堂上者坐堂下立。堂上坐部笙歌清，堂下立部鼓笛鳴。笙歌一聲眾側耳，鼓笛萬曲無人聽。立部賤，坐部貴，坐部退為立部伎，擊鼓吹笙和雜戲。立部又退何所任，始就樂懸操雅音。雅音替壞一至此，長令爾輩調宮徵。圓丘后土郊祀時，言將此樂感神祇。慾望鳳來百獸舞，何異北轅將適楚。工師愚賤安足雲，太常三卿爾何人。,
胡旋女－戒近習也,白居易,胡旋女，胡旋女。心應弦，手應鼓。弦鼓一聲雙袖舉，迴雪飄颻轉蓬舞。左旋右轉不知疲，千匝萬周無已時。人間物類無可比，奔車輪緩旋風遲。曲終再拜謝天子，天子為之微啟齒。胡旋女，出康居，徒勞東來萬里餘。中原自有胡旋者，鬥妙爭能爾不如。天寶季年時欲變，臣妾人人學圜轉。中有太真外祿山，二人最道能胡旋。梨花園中冊作妃，金雞障下養為兒。祿山胡旋迷君眼，兵過黃河疑未反。貴妃胡旋惑君心，死棄馬嵬念更深。從茲地軸天維轉，五十年來制不禁。胡旋女，莫空舞，數唱此歌悟明主。,
捕蝗－刺長吏也,白居易,捕蝗捕蝗誰家子，天熱日長飢欲死。興元兵後傷陰陽，和氣蠱蠹化為蝗。始自兩河及三輔，薦食如蠶飛似雨。雨飛蠶食千里間，不見青苗空赤土。河南長吏言憂農，課人晝夜捕蝗蟲。是時粟鬥錢三百，蝗蟲之價與粟同。捕蝗捕蝗竟何利，徒使飢人重勞費。一蟲雖死百蟲來，豈將人力定天災。我聞古之良吏有善政，以政驅蝗蝗出境。又聞貞觀之初道欲昌，文皇仰天吞一蝗。一人有慶兆民賴，是歲雖蝗不為害。,
昆明春－思王澤之廣被也,白居易,昆明春，昆明春，春池岸古春流新。影浸南山青滉漾，波沉西日紅奫淪。往年因旱池枯竭，龜尾曳塗魚喣沫。詔開八水注恩波，千介萬鱗同日活。今來淨綠水照天，游魚鱍鱍蓮田田。洲香杜若抽心短，沙暖鴛鴦鋪翅眠。動植飛沉皆遂性，皇澤如春無不被。漁者仍豐網罟資，貧人久獲菰蒲利。詔以昆明近帝城，官家不得收其徵。菰蒲無租魚無稅，近水之人感君惠。感君惠，獨何人，吾聞率土皆王民，遠民何疏近何親。願推此惠及天下，無遠無近同欣欣。吳興山中罷榷茗，鄱陽坑裡休封銀。天涯地角無禁利，熙熙同似昆明春。,
自問,白居易,年來私自問，何故不歸京。佩玉腰無力，看花眼不明。老慵難發遣，春病易滋生。賴有彈琴女，時時聽一聲。,
百鍊鏡－辨皇王鑑也,白居易,百鍊鏡，鎔範非常規，日辰處所靈且祇。江心波上舟中鑄，五月五日日午時。瓊粉金膏磨瑩已，化為一片秋潭水。鏡成將獻蓬萊宮，揚州長吏手自封。人間臣妾不合照，背有九五飛天龍。人人呼為天子鏡，我有一言聞太宗。太宗常以人為鏡，鑑古鑑今不鑑容。四海安危居掌內，百王治亂懸心中。乃知天子別有鏡，不是揚州百鍊銅。,
杏為樑－刺居處僭也,白居易,右為樑，桂為柱，何人堂室李開府。碧砌紅軒色未乾，去年身歿今移主。高其牆，大其門，誰家第宅盧將軍。素泥朱版光未滅，今日官收別賜人。開府之堂將軍宅，造未成時頭已白。逆旅重居逆旅中，心是主人身是客。更有愚夫念身後，心雖甚長計非久。窮奢極麗越規模，付子傳孫令保守。莫教門外過客聞，撫掌回頭笑殺君。君不見馬家宅，尚猶存，宅門題作奉誠園。君不見魏家宅，屬他人，詔贖賜還五代孫。儉存奢失今在目，安用高牆圍大屋。,
寄張十八,白居易,飢止一簟食，渴止一壺漿。出入止一馬，寢興止一床。此外無長物，於我有若亡。胡然不知足，名利心遑遑。念茲彌懶放，積習遂為常。經旬不出門，竟日不下堂。同病者張生，貧僻住延康。慵中每相憶，此意未能忘。迢迢青槐街，相去八九坊。秋來未相見，應有新詩章。早晚來同宿，天氣轉清涼。,
初出城留別,白居易,朝從紫禁歸，暮出青門去。勿言城東陌，便是江南路。揚鞭簇車馬，揮手辭親故。我生本無鄉，心安是歸處。,
和劉汝州酬侍中見寄長句因書集賢坊勝事戲而,白居易,洛川汝海封畿接，履道集賢來往頻。一復時程雖不遠，百餘步地更相親。朱門陪宴多投轄，青眼留歡任吐茵。聞道郡齋還有酒，花前月下對何人。,
苦熱,白居易,頭痛汗盈巾，連宵復達晨。不堪逢苦熱，猶賴是閒人。朝客應煩倦，農夫更苦辛。始慚當此日，得作自由身。,
題遺愛寺前溪鬆,白居易,偃亞長松樹，侵臨小石溪。靜將流水對，高共遠峰齊。翠蓋煙籠密，花幢雪壓低。與僧清影坐，借鶴隱枝棲。筆寫形難似，琴偷韻易迷。暑天風槭槭，晴夜露悽悽。獨憩依為舍，閒行繞作蹊。棟樑君莫採，留著伴幽棲。,
櫻桃花下有感而作,白居易,藹藹美周宅，櫻繁春日斜。一為洛下客，十見池上花。爛熳豈無意，為君佔年華。風光饒此樹，歌舞勝諸家。失盡白頭伴，長成紅粉娃。停杯兩相顧，堪喜亦堪嗟。白頭伴、紅粉娃皆有所屬。,
答謝家最小偏憐女,白居易,嫁得梁鴻六七年，耽書愛酒日高眠。雨荒春圃唯生草，雪壓朝樹未有煙。身病憂來緣女少，家貧忘卻為夫賢。誰知厚俸今無分，枉向秋風吹紙錢。,
諭親友,白居易,適情處處皆安樂，大抵園林勝市朝。煩鬧榮華猶易過，優閒福祿更難銷。自憐老大宜疏散，卻被交親嘆寂寥。終日相逢不相見，兩心相去一何遙？,
題西亭,白居易,多見朱門富貴人，林園未畢即無身。我今幸作西亭主，已見池塘五度春。,
李盧二中丞各創山居，俱誇勝絕，然去城稍遠,白居易,龍門蒼石壁，浥澗碧潭水。各在一山隅，迢遙幾十裡。清鏡碧屏風，惜哉信為美。愛而不得見，亦與無相似。聞君每來去，矻矻事行李。脂轄復裹糧，心力頗勞止。未如吾舍下，石與泉甚邇。鑿鑿復濺濺，晝夜流不已。洛石千萬拳，襯波鋪錦綺。海珉一兩片，激瀨含宮徵。綠宜春濯足，淨可朝漱齒。繞砌紫鱗游，拂簾白鳥起。何言履道叟，便是滄浪子。君若趁歸程，請君先到此。願以潺湲聲，洗君塵土耳。,
觀兒戲,白居易,髫齔七八歲，綺紈三四兒。弄塵復鬥草，盡日樂嬉嬉。堂上長年客，鬢間新有絲。一看竹馬戲，每憶童騃時。童騃饒戲樂，老大多憂悲。靜念彼與此，不知誰是痴。,
歲暮夜長，病中燈下聞盧尹夜宴，以詩戲之且,白居易,榮鬧興多嫌晝短，衰閒睡少覺明遲。當君秉燭銜杯夜，是我停飧服藥時。枕上愁吟堪發病，府中歡笑勝尋醫。明朝強出須謀樂，不擬車公更擬誰。,
秋霖即事聯句三十韻,白居易,蕭索窮秋月，蒼茫苦雨天。洩雲生棟上，行潦入庭前。--白居易苔色侵三徑，波聲想五絃。井蛙爭入戶，轍鮒亂歸泉。--王起高霤愁晨坐，空階驚夜眠。鶴鳴猶未已，蟻穴亦頻遷。--劉禹錫散漫疏還密，空濛斷復連。竹沾青玉潤，荷滴白珠圓。--白居易地溼灰蛾滅，池添水馬憐。有苗沾霢霂，無月弄潺湲。--王起籬菊潛開秀，園蔬已罷鮮。斷行隨雁翅，孤嘯聳鳶肩。--劉禹錫橋柱黏黃菌，牆衣點綠錢。草荒行藥路，沙泛釣魚船。--白居易長者車猶阻，高人榻且懸。金烏何日見，玉爵幾時傳。--王起近井桐先落，當檐石欲穿。趨風誠有戀，披霧邈無緣。--劉禹錫廩米陳生醭，庖薪溼起煙。鳴雞潛報曉，急景暗凋年。--白居易蓋灑高鬆上，絲繁細柳邊。拂叢時起蝶，墮葉乍驚蟬。--王起巾角皆爭墊，裙裾別似湔。人多蒙翠被，馬盡著連乾。--劉禹錫好客無來者，貧家但悄然。溼泥印鶴跡，漏壁絡蝸涎。--白居易蚊聚雷侵室，鷗翻浪滿川。上樓愁冪冪，繞舍厭濺濺。--王起律候今秋矣，歡娛久曠焉。但令高興在，晴後奉周旋。--劉禹錫,
題西亭,白居易,朝亦視簿書，暮亦視簿書。簿書視未竟，蟋蟀鳴座隅。始覺芳歲晚，復嗟塵務拘。西園景多暇，可以少躊躇。池鳥澹容與，橋柳高扶疏。煙蔓嫋青薜，水花披白蕖。何人造茲亭，華敞綽有餘。四檐軒鳥翅，復屋羅蜘蛛。直廊抵曲房，窈窕深且虛。修竹夾左右，清風來徐徐。此宜宴佳賓，鼓瑟吹笙竽。荒淫即不可，廢曠將何如。幸有酒與樂，及時歡且娛。忽其解郡印，他人來此居。,
贈元稹,白居易,自我從宦遊，七年在長安。所得惟元君，乃知定交難。豈無山上苗，徑寸無歲寒。豈無要津水，咫尺有波瀾。之子異於是，久要誓不諼。無波古井水，有節秋竹竿。一為同心友，三及芳歲闌。花下鞍馬遊，雪中杯酒歡。衡門相逢迎，不具帶與冠。春風日高睡，秋月夜深看。不為同登科，不為同署官。所合在方寸，心源無異端。,
老來生計,白居易,老來生計君看取，白日遊行夜醉吟。陶令有田唯種黍，鄧家無子不留金。人間榮耀因緣淺，林下幽閒氣味深。煩慮漸消虛白長，一年心勝一年心。,
嘆春風兼贈李二十侍郎二絕,白居易,樹根雪盡催花發，池岸冰消放草生。唯有須霜依舊白，春風於我獨無情。道場齋戒今初畢，酒伴歡娛久不同。不把一杯來勸我，無情亦得似春風。,
村居二首,白居易,田園莽蒼經春早，籬落蕭條盡日風。若問經過談笑者，不過田舍白頭翁。門閉仍逢雪，廚寒未起煙。貧家重寥落，半為日高眠。,
過故洛城,白居易,故城門前春日斜，故城門裡無人家。市朝欲認不知處，漠漠野田飛草花。,
問友,白居易,種蘭不種艾，蘭生艾亦生。根荄相交長，莖葉相附榮。香莖與臭葉，日夜俱長大。鋤艾恐傷蘭，溉蘭恐滋艾。蘭亦未能溉，艾亦未能除。沉吟意不決，問君合何如。,
初授贊善大夫早朝寄李二十助教,白居易,病身初謁青宮日，衰貌新垂白髮年。寂寞曹司非熟地，蕭條風雪是寒天。遠坊早起常侵鼓，瘦馬行遲苦費鞭。一種共君官職冷，不如猶得日高眠。,
閒坐,白居易,婆娑放雞犬，嬉戲任兒童。閒坐槐陰下，開襟向晚風。漚麻池水裡，晒棗日陽中。人物何相稱，居然田舍翁。,
大水,白居易,潯陽郊郭間，大水歲一至。閭閻半飄蕩，城堞多傾墜。蒼茫生海色，渺漫連空翠。風捲白波翻，日煎紅浪沸。工商徹屋去，牛馬登山避。況當率稅時，頗害農桑事。獨有傭舟子，鼓枻生意氣。不知萬人災，自覓錐刀利。吾無奈爾何，爾非久得志。九月霜降後，水涸為平地。,
冬至夜,白居易,老去襟懷常濩落，病來須鬢轉蒼浪。心灰不及爐中火，鬢雪多於砌下霜。三峽南賓城最遠，一年冬至夜偏長。今宵始覺房櫳冷，坐索寒衣託孟光。,
初貶官過望秦嶺　自此後詩江州路上作。,白居易,草草辭家憂後事，遲遲去國問前途。望秦嶺上回頭立，無限秋風吹白鬚。藍橋春雪君歸日，秦嶺秋風我去時。每到驛亭先下馬，循牆繞柱覓君詩。,
初罷中書舍人,白居易,自慚拙宦叨清貴，還有痴心怕素餐。或望君臣相獻替，可圖妻子免飢寒。性疏豈合承恩久，命薄元知濟事難。分寸寵光酬未得，不休更擬覓何官。,
北園,白居易,北園東風起，雜花次第開。心知須臾落，一日三四來。花下豈無酒，欲酌復遲迴。所思眇千里，誰勸我一杯？,
登西山望硤石湖,白居易,菱歌清唱棹舟回，樹裡南湖似鑑開。平障煙浮低落日，出溪路細長新苔。居民地僻常無事，太守官閒好獨來。猶憶長安論詩句，至今惆悵獨書檯。,
思舊,白居易,閒日一思舊，舊遊如目前。再思今何在，零落歸下泉。退之服硫黃，一病訖不痊。微之煉秋石，未老身溘然。杜子得丹訣，終日斷腥羶。崔君誇藥力，經冬不衣綿。或疾或暴夭，悉不過中年。唯予不服食，老命反遲延。況在少壯時，亦為嗜慾牽。但耽葷與血，不識汞與鉛。飢來吞熱物，渴來飲寒泉。詩役五藏神，酒汩三丹田。隨日合破壞，至今粗完全。齒牙未缺落，肢體尚輕便。已開第七秩，飽食仍安眠。且進杯中物，其餘皆付天。,
宴散,白居易,小宴追涼散，平橋步月回。笙歌歸院落，燈火下樓臺。殘暑蟬催盡，新秋雁帶來。將何迎睡興，臨臥舉殘杯。,描寫秋天
秋江送客,白居易,秋鴻次第過，哀猿朝夕聞。是日孤舟客，此地亦離群。濛濛潤衣雨，漠漠冒帆雲。不醉潯陽酒，煙波愁殺人。,
遊坊口懸泉偶題石上　時為河南尹。,白居易,濟源山水好，老尹知之久。常日聽人言，今秋入吾手。孔山刀劍立，沁水龍蛇走。危磴上懸泉，澄灣轉坊口。虛明見深底，淨綠無纖垢。仙棹浪悠揚，塵纓風斗藪。巖寒松柏短，石古莓苔厚。錦坐纓高低，翠屏張左右。雖無安石妓，不乏文舉酒。談笑逐身來，管絃隨事有。時逢杖錫客，或值垂綸叟。相與澹忘歸，自辰將及酉。公門欲返駕，溪路猶回首。早晚重來遊，心期罷官後。,
晏坐閒吟,白居易,昔為京洛聲華客，今作江湖潦倒翁。意氣銷磨群動裡，形骸變化百年中。霜侵殘鬢無多黑，酒伴衰顏只暫紅。願學禪門非想定，千愁萬念一時空。,
讀莊子,白居易,去國辭家謫異方，中心自怪少憂傷。為尋莊子知歸處，認得無何是本鄉。,
朝課,白居易,平甃白石渠，靜掃青苔院。池上好風來，新荷大如扇。小亭中何有，素琴對黃卷。蕊珠諷數篇，秋思彈一遍。從容朝課畢，方與客相見。,
洛陽有愚叟,白居易,洛陽有愚叟，白黑無分別。浪跡雖似狂，謀身亦不拙。點檢盤中飯，非精亦非糲。點檢身上衣，無餘亦無闕。天時方得所，不寒復不熱。體氣正調和，不飢仍不渴。閒將酒壺出，醉向人家歇。野食或烹鮮，寓眠多擁褐。抱琴榮啟樂，荷鍤劉伶達。放眼看青山，任頭生白髮。不知天地內，更得幾年活。從此到終身，盡為閒日月。,
舒員外遊香山寺數日不歸，兼辱尺書，大誇勝,白居易,香山石樓倚天開，翠屏壁立波環回。黃菊繁時好客到，碧雲合處佳人來。謂遣英、蒨二妓與舒君同遊。酡顏一笑夭桃綻，清吟數聲寒玉哀。軒騎逶遲棹容與，留連三日不能回。白頭老尹府中坐，早衙才退暮衙催。庭前階上何所有，累囚成貫案成堆。豈無池塘長秋草，亦有絲竹生塵埃。今日清光昨夜月，竟無人來勸一杯。,
飽食閒坐,白居易,紅粒陸渾稻，白鱗伊水魴。庖童呼我食，飯熱魚鮮香。箸箸適我口，匙匙充我腸。八珍與五鼎，無復心思量。捫腹起盥漱，下階振衣裳。繞庭行數匝，卻上檐下床。箕踞擁裘坐，半身在日暘。可憐飽暖味，誰肯來同嘗？是歲大和八，兵銷時漸康。朝庭重經術，草澤搜賢良。堯舜求理切，夔龍啟沃忙。懷才抱智者，無不走遑遑。唯此不才叟，頑慵戀洛陽。飽食不出門，閒坐不下堂。子弟多寂寞，僮僕少精光。衣食雖充給，神意不揚揚。為爾謀則短，為吾謀甚長。,
寄李蘄州,白居易,下車書奏龔黃課，動筆詩傳鮑謝風。江郡謳謠誇杜母，洛城歡會憶車公。笛愁春盡梅花裡，簟冷秋生薤葉中。不道蘄州歌酒少，使君難稱與誰同。,
西巖山,白居易,千古仙居物象饒，道成丹熟晝升霄。巖前寶磬轉鬆韻，洞口靈池應海潮。崖折百花遲日晚，鶴歸清夜唳聲遙。登臨漸到希夷境，手拂行雲度石橋。,
答微之詠懷見寄,白居易,閤中同直前春事，船裡相逢昨日情。分袂二年勞夢寐，並床三宿話平生。紫微北畔辭宮闕，滄海西頭對郡城。聚散窮通何足道，醉來一曲放歌行。,
題謝公東山障子,白居易,賢愚共在浮生內，貴賤同趨群動間。多見忙時已衰病，少聞健日肯休閒？鷹飢受紲從難退，鶴老乘軒亦不還。唯有風流謝安石，拂衣攜妓入東山。,
詠懷寄皇甫朗之,白居易,老大多情足往還，招僧待客夜開關。學調氣後衰中健，不用心來鬧處閒。養病未能辭薄俸，忘名何必入深山。與君別有相知分，同置身於木雁間。,
酬周協律,白居易,五十錢唐守，應為送老官。濫蒙辭客愛，猶作近臣看。鑿落愁須飲，琵琶悶遣彈。白頭雖強醉，不似少年歡。,
江樓宴別,白居易,樓中別曲催離酌，燈下紅裙間綠袍。縹緲楚風羅綺薄，錚鏦越調管絃高。寒流帶月澄如鏡，夕吹和霜利似刀。樽酒未空歡未盡，舞腰歌袖莫辭勞。,
感秋寄遠,白居易,惆悵時節晚，兩情千里同。離憂不散處，庭樹正秋風。燕影動歸翼，蕙香銷故叢。佳期與芳歲，牢落兩成空。,
贈侯三郎中,白居易,老愛東都好寄身，足泉多竹少埃塵。年豐最喜唯貧客，秋冷先知是瘦人。幸有琴書堪作伴，苦無田宅可為鄰。洛中縱未長居得，且與蘇田遊過春。,
秋雨中贈元九,白居易,不堪紅葉青苔地，又是涼風暮雨天。莫怪獨吟秋思苦，比君校近二毛年。,
酬夢得暮秋晴夜對月相憶,白居易,霽月光如練，盈庭復滿池。秋深無熱後，夜淺未寒時。露葉團荒菊，風枝落病梨。相思懶相訪，應是各年衰。,
東城桂三首,白居易,子墮本從天竺寺，根盤今在闔閭城。當時應逐南風落，落向人間取次生。霜雪壓多雖不死，荊榛長疾欲相埋。長憂落在樵人手，賣作蘇州一束柴。遙知天上桂花孤，試問嫦娥更要無。月宮幸有閒田地，何不中央種兩株。,
九日寄微之,白居易,眼暗頭風事事妨，繞籬新菊為誰黃。閒遊日久心慵倦，痛飲年深肺損傷。吳郡兩回逢九月，越州四度見重陽。怕飛杯酒多分數，厭聽笙歌舊曲章。蟋蟀聲寒初過雨，茱萸色淺未經霜。去秋共數登高會，又被今年減一場。,
齊雲樓晚望偶題十韻兼呈馮侍御，周、殷二協,白居易,潦倒宦情盡，蕭條芳歲闌。欲辭南國去，重上北城看。復疊江山壯，平鋪井邑寬。人稠過楊府，坊鬧半長安。插霧峰頭沒，穿霞日腳殘。水光紅漾漾，樹色綠漫漫。約略留遺愛，殷勤念舊歡。病拋官職易，老別友朋難。九月全無熱，西風亦未寒。齊雲樓北面，半日憑欄干。,
春中與盧四周諒華陽觀同居,白居易,性情懶慢好相親，門巷蕭條稱作鄰。背燭共憐深夜月，踏花同惜少年春。杏壇住僻雖宜病，芸閣官微不救貧。文行如君尚憔悴，不知霄漢待何人？,
禁中寓直，夢遊仙遊寺,白居易,西軒草詔暇，松竹深寂寂。月出清風來，忽似山中夕。因成西南夢，夢作遊仙客。覺聞宮漏聲，猶謂山泉滴。,
七年元日對酒五首,白居易,慶弔經過懶，逢迎拜跪遲。不因時節日，豈覺此身羸？眾老憂添歲，餘衰喜入春。年開第七秩，屈指幾多人？三杯藍尾酒，一碟膠牙餳。除卻崔常侍，無人共我爭。今朝吳與洛，相憶一欣然。夢得君知否，俱過本命年。餘與蘇州劉郎中同壬子歲，今年六十二。同歲崔何在，同年杜又無。餘與吏部崔相公甲子同歲，與循州杜相公及第同年。秋冬二人俱逝。應無藏避處，只有且歡娛。,
柘枝詞,白居易,柳闇長廊合，花深小院開。蒼頭鋪錦褥，皓腕捧銀盃。繡帽珠稠綴，香衫袖窄裁。將軍拄球杖，看按柘枝來。,
太和戊申歲大有年，詔賜百寮出城觀稼，謹書,白居易,清晨承詔命，豐歲閱田閭。膏雨抽苗足，涼風吐穗初。早禾黃錯落，晚稻綠扶疏。好入詩家詠，宜令史館書。散為萬姓食，堆作九年儲。莫道如雲稼，今秋雲不如。,
和汴州令狐相公，新於郡內栽竹百竿，拆壁開,白居易,梁園修竹舊傳名，園廢年深竹不生。千畝荒涼尋未得，百竿青翠種新成。牆開乍見重添興，窗靜時聞別有情。菸葉蒙籠侵夜色，風枝蕭颯欲秋聲。更登樓望尤堪重，千萬人家無一莖。,
四十五,白居易,行年四十五，雨鬢半蒼蒼。清瘦詩成癖，粗豪酒放狂。老來尤委命，安處即為鄉。或擬廬山下，來春結草堂。,
寄李相公崔侍郎錢舍人,白居易,曾陪鶴馭兩三仙，親侍龍輿四五年。天上歡華春有限，世間漂泊海無邊。榮枯事過都成夢，憂喜心忘便是禪。官滿更歸何處去？香爐峰在宅門前。,
想東遊五十韻,白居易,海內時無事，江南歲有秋。生民皆樂業，地主盡賢侯。郊靜銷戎馬，城高逼鬥牛。平河七百里，沃壤二三州。坐有湖山趣，行無風浪憂。食寧妨解纜，寢不廢乘流。泉石諳天竺，煙霞識虎丘。餘芳認蘭澤，遺詠思蘋洲。菡萏紅塗粉，菰蒲綠潑油。鱗差漁戶舍，綺錯稻田溝。紫洞藏仙窟，玄泉貯怪湫。精神昂老鶴，姿彩媚潛虯。靜閱天工妙，閒窺物狀幽。投竿出比目，擲果下獼猴。味苦蓮心小，漿甜蔗節稠。橘苞從自結，藕孔是誰鎪。逐日移潮信，隨風變棹謳。遞夫交烈火，候吏次鳴騶。梵塔形疑踴，閶門勢欲浮。客迎攜酒榼，僧待置茶甌。小宴閒談笑，初筵雅獻酬。稍催朱蠟炬，徐動碧牙籌。圓醆飛蓮子，長裾曳石榴。柘枝隨畫鼓，調笑從香球。幕颺雲飄檻，簾褰月露鉤。舞繁紅袖凝，歌切翠眉愁。弦管寧容歇，杯盤未許收。良辰宜酩酊，卒歲好優遊。鱠縷鮮仍細，蓴絲滑且柔。飽餐為日計，穩睡是身謀。名愧空虛得，官知止足休。自嫌猶屑屑，眾笑大悠悠。物表疏形役，人寰足悔尤。蛾須遠燈燭，兔勿近罝罘。幻世春來夢，浮生水上漚。百憂中莫入，一醉外何求。未死痴王湛，無兒老鄧攸。蜀琴安膝上，周易在床頭。去去無程客，行行不繫舟。勞君頻問訊，勸我少淹留。雲雨多分散，關山苦阻修。一吟江月別，七見日星周。珠玉傳新什，鵷鸞念故儔。懸旌心宛轉，束楚意綢繆。驛舫妝青雀，官槽秣紫騮。鏡湖期遠泛，禹穴約冥搜。預掃題詩壁，先開望海樓。飲思親履舄，宿憶並衾裯.志氣吾衰也，風情子在不。應須相見後，別作一家遊。,
齋戒,白居易,每因齋戒斷葷腥，漸覺塵勞染愛輕。六賊定知無氣色，三尸應恨少恩情。酒魔降伏終須盡，詩債填還亦欲平。從此始堪為弟子，竺乾師是古先生。,
戲禮經老僧,白居易,香火一爐燈一盞，白頭夜禮佛名經。何年飲著聲聞酒？直到如今醉未醒。,
老病相仍以詩自解,白居易,榮枯憂喜與彭殤，都似人間戲一場。蟲臂鼠肝猶不怪，雞膚鶴髮復何傷。昨因風發甘長往，今遇陽和又小康。春暖來風痺稍退也。還似遠行裝束了，遲迴且住亦何妨。,
皇甫郎中親家翁赴任絳州宴送出城贈別,白居易,慕賢入室交先定，結援通家好覆成。新婦不嫌貧活計，嬌孫同慰老心情。洛橋歌酒今朝散，絳路風煙幾日行？欲識離群相戀意，為君扶病出都城。,
戲和微之答竇七行軍之作,白居易,旌鉞從櫜鞬，賓僚禮數全。夔龍來要地，鵷鷺下遼天。赭汗騎驕馬，青娥舞醉仙。合成江上作，散到洛中傳。陋巷能無酒，貧池亦有船。春裝秋未寄，謾道有閒錢。,
春暖,白居易,風痺宜和暖，春來腳較輕。鶯留花下立，鶴引水邊行。發少嫌巾重，顏衰訝鏡明。不論親與故，自亦昧平生。,
送唐州崔使君侍親赴任,白居易,連持使節歷專城，獨賀崔侯最慶榮。烏府一拋霜簡去，朱輪四從板輿行。崔郎中從殿中連典四郡，皆侍親赴任。發時止許沙鷗送，到日方乘竹馬迎。唯慮郡齋賓友少，數杯春酒共誰傾？,
談氏外孫生三日喜是男偶吟成篇兼戲呈夢得,白居易,玉芽珠顆小男兒，羅薦蘭湯欲罷時。芣苢春來盈女手，梧桐老去長孫枝。慶傳媒氏燕先賀，喜報談家烏預知。明日貧翁具雞黍，應須酬賽引雛詩。前年談氏外孫女初生，夢得有賀詩云：從此引鴛雛。今幸是男，前言似有徵，故云。,
東園玩菊,白居易,少年昨已去，芳歲今又闌。如何寂寞意，復此荒涼園。園中獨立久，日淡風露寒。秋蔬盡蕪沒，好樹亦凋殘。唯有數叢菊，新開籬落間。攜觴聊就酌，為爾一留連。憶我少小日，易為興所牽。見酒無時節，未飲已欣然。近從年長來，漸覺取樂難。常恐更衰老，強飲亦無歡。顧謂爾菊花，後時何獨鮮？誠知不為我，借爾暫開顏。,
諭懷,白居易,黑頭日已白，白麵日已黑。人生未死間，變化何終極。常言在己者，莫若形與色。一朝改變來，止遏不能得。況彼身外事，悠悠通與塞。,
二月一日作，贈韋七庶子,白居易,園杏紅萼坼，庭蘭紫芽出。不覺春已深，今朝二月一。去冬病瘡痏，將養遵醫術。今春入道場，清淨依僧律。嘗聞聖賢語，所慎齋與疾。遂使愛酒人，停杯一百日。明朝二月二，疾平齋復畢。應須挈一壺，尋花覓韋七。,
喜友至留宿,白居易,村中少賓客，柴門多不開。忽聞車馬至，雲是故人來。況值風雨夕，愁心正悠哉。願君且同宿，盡此手中杯。人生開口笑，百年都幾回？,
晚池泛舟遇景成詠贈呂處士,白居易,岸淺橋平池面寬，飄然輕棹泛澄瀾。風宜扇引開懷入，樹愛舟行仰臥看。別境客稀知不易，能詩人少詠應難。唯憐呂叟時相伴，同把磻溪舊釣竿。,
青氈帳二十韻,白居易,合聚千羊毳，施張百子弮。骨盤邊柳健，色染塞藍鮮。北制因戎創，南移逐虜遷。汰風吹不動，御雨溼彌堅。有頂中央聳，無隅四向圓。傍通門豁爾，內密氣溫然。遠別關山外，初安庭戶前。影孤明月夜，價重苦寒年。軟暖圍氈毯，槍摐束管絃。最宜霜後地，偏稱雪中天。側置低歌座，平鋪小舞筵。閒多揭簾入，醉便擁袍眠。鐵檠移燈背，銀囊帶火懸。深藏曉蘭焰，暗貯宿香菸。獸炭休親近，狐裘可棄捐。硯溫融凍墨，瓶暖變春泉。蕙帳徒招隱，茅庵浪坐禪。貧僧應歎羨，寒士定留連。客賓於中接，兒孫向後傳。王家誇舊物，未及此青氈。,
謝李六郎中寄新蜀茶,白居易,故情周匝向交親，新茗分張及病身。紅紙一封書後信，綠芽十片火前春。湯添勺水煎魚眼，末下刀圭攪麴塵。不寄他人先寄我，應緣我是別茶人。,
不出門,白居易,不出門來又數旬，將何銷日與誰親。鶴籠開處見君子，書卷展時逢古人。自靜其心延壽命，無求於物長精神。能行便是真修道，何必降魔調伏身。,
長安早春旅懷,白居易,軒車歌吹喧都邑，中有一人向隅立。夜深明月捲簾愁，日暮青山望鄉泣。風吹新綠草牙坼，雨灑輕黃柳條溼。此生知負少年春，不展愁眉欲三十。,
讀老子,白居易,言者不如知者默，此語吾聞於老君。若道老君是知者，緣何自著五千文。,
雜曲歌辭·生別離,白居易,食檗不易食梅難，檗能苦兮梅能酸。未如生別之為難，苦在心兮酸在肝。晨雞載鳴殘月沒，征馬重嘶行人出。回看骨肉哭一聲，梅酸檗苦甘如蜜。黃河水白黃雲秋，行人河邊相對愁。天寒野曠何處宿，棠梨葉戰風颼颼。生離別，生離別，憂從中來無斷絕。憂積心勞血氣衰，未年三十生白髮。,
湓浦早冬,白居易,潯陽孟冬月，草木未全衰。祇抵長安陌，涼風八月時。日西湓水曲，獨行吟舊詩。蓼花始零落，蒲葉稍離披。但作城中想，何異曲江池。,
客,白居易,渭北離鄉客，江南守土臣。涉途初改月，入境已經旬。甲郡標天下，環封極海濱。版圖十萬戶，兵籍五千人。自顧才能少，何堪寵命頻。冒榮慚印綬，虛獎負絲綸。除蘇州制雲：藏於己為道義，施於物為政能。在公形骨鯁之志，闔境有褲襦之樂。候病須通脈，防流要塞津。救煩無若靜，補拙莫如勤。削使科條簡，攤令賦役均。以茲為報效，安敢不躬親。襦褲提於手，韋弦佩在紳。敢辭稱俗吏，且願活疲民。常常州未徵黃霸，湖湖州猶借寇恂。愧無鐺腳政，徒忝犬牙憐。河北三郡相鄰，皆有善政，時為鐺腳刺史。見唐書。制詔誇黃絹，詩篇佔白蘋。美賈常州也。美崔吳興也。銅符拋不得，瓊樹見無因。自謂也。警寐鍾傳夜，催衙鼓報晨。唯知對胥吏，未暇接親賓。色變雲迎夏，聲殘鳥過春。麥風非逐扇，梅雨異隨輪。武寺山如故，王樓月自新。武丘寺也。郡內東南樓名也。池塘閒長草，絲竹廢生塵。暑遣燒神酎，晴教煞舞茵。待還公事了，亦擬樂吾身。,
題施山人野居,白居易,得道應無著，謀生亦不妨。春泥秧稻暖，夜火焙茶香。水巷風塵少，鬆齋日月長。高閒真是貴，何處覓侯王？,
晚題東林寺雙池,白居易,向晚雙池好，初晴百物新。嫋枝翻翠羽，濺水躍紅鱗。萍泛同遊子，蓮開當麗人。臨流一惆悵，還憶曲江春。,
衰病,白居易,老與病相仍，華簪發不勝。行多朝散藥，睡少夜停燈。祿食分供鶴，朝衣減施僧。性多移不得，郡政謾如繩。,
讀莊子,白居易,莊生齊物同歸一，我道同中有不同。遂性逍遙雖一致，鸞凰終校勝蛇蟲。,
感興二首,白居易,吉凶禍福有來由，但要深知不要憂。只見火光燒潤屋，不聞風浪覆虛舟。名為公器無多取，利是身災合少求。雖異匏瓜難不食，大都食足早宜休。魚能深入寧憂釣，鳥解高飛豈觸羅。熱處先爭炙手去，悔時其奈噬臍何。尊前誘得猩猩血，幕上偷安燕燕窠。我有一言君記取，世間自取苦人多。,
司馬宅,白居易,雨徑綠蕪合，霜園紅葉多。蕭條司馬宅，門巷無人過。唯對大江水，秋風朝夕波。,
宅西有流水，牆下構小樓，臨玩之時，頗有幽,白居易,伊水分來不自由，無人解愛為誰流。家家拋向牆根底，唯我栽蓮越小樓。水色波文何所似，麴塵羅帶一條斜。莫言羅帶春無主，自置樓來屬白家。日灩水光搖素壁，風飄樹影拂朱欄。皆言此處宜弦管，試奏霓裳一曲看。霓裳奏罷唱梁州，紅袖斜翻翠黛愁。應是遙聞勝近聽，行人慾過盡回頭。獨醉還須得歌舞，自娛何必要親賓。當時一部清商樂，亦不長將樂外人。,
寄明州於駙馬使君三絕句,白居易,有花有酒有笙歌，其奈難逢親故何。近海饒風春足雨，白鬚太守悶時多。平陽音樂隨都尉，留滯三年在浙東。吳越聲邪無法用，莫教偷入管絃中。何郎小妓歌喉好，嚴老呼為一串珠。海味腥鹹損聲氣，聽看猶得斷腸無。,
和東川楊慕巢尚書府中獨坐，感戚在懷，見寄,白居易,我是知君者，君今意若何。窮通時不定，苦樂事相和。東蜀歡殊渥，西江嘆逝波。只緣榮貴極，翻使感傷多。行斷風驚雁，年侵日下坡。慕巢及楊九、楊十前年來，兄弟三人，各在一處。片心休慘慼，雙鬢已蹉跎。紫綬黃金印，青幢白玉珂。老將榮補貼，愁用道銷磨。外府饒杯酒，中堂有綺羅。應須引滿飲，何不放狂歌。錦水通巴峽，香山對洛河。將軍馳鐵馬，少傅步銅駝。深契憐松竹，高情憶薜蘿。懸車年甚遠，未敢故相過。,
正月三日閒行,白居易,黃鸝巷口鶯欲語，烏鵲河頭冰欲銷。黃鸝，坊名。烏鵲，河名。綠浪東西南北水，紅欄三百九十橋。蘇之官橋大數)。鴛鴦盪漾雙雙翅，楊柳交加萬萬條。借問春風來早晚，只從前日到今朝。,
分司洛中多暇，數與諸客宴遊，醉後狂吟，偶,白居易,性與時相遠，身將世兩忘。寄名朝士籍，寓興少年場。老豈無談笑，貧猶有酒漿。隨時來伴侶，逐日用風光。數數遊何爽，些些病未妨。天教榮啟樂，人恕接輿狂。改業為逋客，移家住醉鄉。不論招夢得，兼擬誘奇章。要路風波險，權門市井忙。世間無可戀，不是不思量。,
令狐相公與夢得交情素深，眷予分亦不淺，一,白居易,緘題重疊語殷勤，存沒交親自此分。前月使來猶理命，今朝詩到是遺文。銀鉤見晚書無報，玉樹埋深哭不聞。最感一行絕筆字，尚言千萬樂天君。令狐與夢得手札後雲：見樂天君，為伸千萬之誠也。,
白雲期黃石巖下作。,白居易,三十氣太壯，胸中多是非。六十身太老，四體不支援。四十至五十，正是退閒時。年長識命分，心慵少營為。見酒興猶在，登山力未衰。吾年幸當此，且與白雲期。,
西樓夜,白居易,悄悄復悄悄，城隅隱林杪。山郭燈火稀，峽天星漢少。年光東流水，生計南枝鳥。月沒江沉沉，西樓殊未曉。,
華原磬－刺樂工非其人也,白居易,華原磬，華原磬，古人不聽今人聽。泗濱石，泗濱石，今人不擊古人擊。今人古人何不同，用之舍之由樂工。樂工雖在耳如壁，不分清濁即為聾。梨園弟子調律呂，知有新聲不如古。古稱浮磬出泗濱，立辨致死聲感人。宮懸一聽華原石，君心遂忘封疆臣。果然胡寇從燕起，武臣少肯封疆死。始知樂與時政通，豈聽鏗鏘而已矣。磬襄入海去不歸，長安市兒為樂師。華原磬與泗濱石，清濁兩聲誰得知。,
酬皇甫十早春對雪見贈,白居易,漠漠復雰雰，東風散玉塵。明催竹窗曉，寒退柳園春。綠醞香堪憶，紅爐暖可親。忍心三兩日，莫作破齋人。,
夜送孟司功,白居易,潯陽白司馬，夜送孟功曹。江暗管弦急，樓明燈火高。湖波翻似箭，霜草殺如刀。且莫開徵棹，陰風正怒號。,
衰病,白居易,老辭遊冶尋花伴，病別荒狂舊酒徒。更恐五年三歲後，些些譚笑亦應無。,
官俸初罷親故見憂以詩諭之,白居易,七年為少傅，品高俸不薄。乘軒已多慚，況是一病鶴。又及懸車歲，筋力轉衰弱。豈以貧是憂，尚為名所縛。今春始病免，纓組初擺落。蜩甲有何知，雲心無所著。囷中殘舊谷，可備歲飢惡。園中多新蔬，未至食藜藿。不求安師卜，不問陳生藥。但對丘中琴，時聞池上酌。信風舟不繫，掉尾魚方樂。親友不我知，而憂我寂寞。安與陳皆洛中藝術精者。,
道州民－美臣遇明主也,白居易,道州民，多侏儒，長者不過三尺餘。市作矮奴年進送，號為道州任土貢。任土貢，寧若斯，不聞使人生別離，老翁哭孫母哭兒。一自陽城來守郡，不進矮奴頻詔問。城雲臣按六典書，任土貢有不貢無。道州水土所生者，只有矮民無矮奴。吾君感悟璽書下，歲貢矮奴宜悉罷。道州民，老者幼者何欣欣。父兄子弟始相保，從此得作良人身。道州民，民到於今受其賜，欲說使君先下淚。仍恐兒孫忘使君，生男多以陽為字。,
自罷河南，已換七尹，每一入府，悵然舊遊，,白居易,每日河南府，依然似到家。杯嘗七尹酒，樹看十年花。七尹酒味不同，備嘗之矣。即府中新果園。且健須歡喜，雖衰莫嘆嗟。迎門無故吏，侍坐有新娃。暖閣謀宵宴，寒庭放晚衙。主人留宿定，一任夕陽斜。,
蠻子朝－刺將驕而相備位也,白居易,蠻子朝，泛皮船兮渡繩橋，來自巂州道路遙。入界先經蜀川過，蜀將收功先表賀。臣聞雲南六詔蠻，東連牂牁西連蕃。六詔星居初瑣碎，合為一詔漸強大。開元皇帝雖聖神，唯蠻倔強不來賓。鮮于仲通六萬卒，徵蠻一陣全軍沒。至今西洱河岸邊，箭孔刀痕滿枯骨。誰知今日慕華風，不勞一人蠻自通。誠由陛下休明德，亦賴微臣誘諭功。德宗省表知如此，笑令中使迎蠻子。蠻子導從者誰何，摩挲俗羽雙隈伽。清平官持赤藤杖，大將軍系金呿嗟。異牟尋男尋閣勸，特敕召對延英殿。上心貴在懷遠蠻，引臨玉座近天顏。冕旒不垂親勞倈。賜衣賜食移時對。移時對，不可得，大臣相看有羨色。可憐宰相拖紫佩金章，朝日唯聞對一刻。,
夢得前所酬篇有煉盡美少年之句，因思往事，,白居易,煉盡少年成白首，憶初相識到今朝。昔饒春桂長先折，今伴寒鬆取後凋。昔登科第，夢得多居先。今同暮年，洛下為老伴。生事縱貧猶可過，風情雖老未全銷。聲華寵命人皆得，若個如君歷七朝。夢得貞元中及今，凡仕七朝也。,
不出門,白居易,彌月不出門，永日無來賓。食飽更拂床，睡覺一顰伸。輕箑白鳥羽，新簟青箭筠。方寸方丈室，空然兩無塵。披衣腰不帶，散發頭不巾。袒跣北窗下，葛天之遺民。一日亦自足，況得以終身。不知天壤內，目我為何人？,
在家出家,白居易,衣食支吾婚嫁畢，從今家事不相仍。夜眠身是投林鳥，朝飯心同乞食僧。清唳數聲松下鶴，寒光一點竹間燈。中宵入定跏趺坐，女喚妻呼多不應。,
池上寓興二絕,白居易,濠梁莊惠謾相爭，未必人情知物情。獺捕魚來魚躍出，此非魚樂是魚驚。水淺魚稀白鷺飢，勞心瞪目待魚時。外容閒暇中心苦，似是而非誰得知。,
開成二年夏聞新蟬贈夢得,白居易,十載與君別，常感新蟬鳴。今年共君聽，同在洛陽城。噪處知林靜，聞時覺景清。涼風忽嫋嫋，秋思先秋生。殘槿花邊立，老槐陰下行。雖無索居恨，還動長年情。且喜未聾耳，年年聞此聲。,
和思黯居守獨飲偶醉見示六韻，時夢得和篇先,白居易,宮漏滴漸闌，城烏啼復歇。此時若不醉，爭奈千門月。主人中夜起，妓燭前羅列。歌袂默收聲，舞鬟低赴節。弦吟玉柱品，酒透金盃熱。朱顏忽已酡，清奏猶未闋。妍詞黯先唱，逸韻劉繼發。鏗然雙雅音，金石相磨戛。,
雪夜小飲贈夢得,白居易,同為懶慢園林客，共對蕭條雨雪天。小酌酒巡銷永夜，大開口笑送殘年。久將時背成遺老，多被人呼作散仙。呼作散仙應有以，曾看東海變桑田。,描寫雪
酒熟憶皇甫十,白居易,新酒此時熟，故人何日來？自從金谷別，不見玉山頹。疏索柳花碗，寂寥荷葉杯。今冬問氈帳，雪裡為誰開？,
九年十一月二十一日感事而作　其日獨遊香山,白居易,禍福茫茫不可期，大都早退似先知。當君白首同歸日，是我青山獨往時。顧索素琴應不暇，憶牽黃犬定難追。麒麟作脯龍為醢，何似泥中曳尾龜？,
苦熱喜涼,白居易,經時苦炎暑，心體但煩倦。白日一何長，清秋不可見。歲功成者去，天數極則變。潛知寒燠間，遷次如乘傳。火雲忽朝斂，金風俄夕扇。枕簟遂清涼，筋骸稍輕健。因思望月侶，好卜迎秋宴。竟夜無客來，引杯還自勸。,
眼暗,白居易,早年勤倦看書苦，晚歲悲傷出淚多。眼損不知都自取，病成方悟欲如何。夜昏乍似燈將滅，朝暗長疑鏡未磨。千藥萬方治不得，唯應閉目學頭陀。,
春盡日,白居易,芳景銷殘暑氣生，感時思事坐含情。無人開口共誰語，有酒回頭還自傾。醉對數叢紅芍藥，渴嘗一碗綠昌明。春歸似遣鶯留語，好住園林三兩聲。,
後序,白居易,前三年，元微之為予編次文集而敘之。凡五秩，每秩十卷，迄長慶二年冬，號白氏長慶集。爾來複有格詩、律詩、碑、志、序、記、表、贊，以類相附，合為卷軸，又從五十一以降，卷而第之。是時大和二年秋，予春秋五十又七，目昏頭白，衰也久矣，拙音狂句，亦已多矣。由茲而後，宜其絕筆，若餘習未盡，時時一詠，亦不自知也。因附前集報微之，故復序於卷首云爾。,
夏日與閒禪師林下避暑,白居易,洛景城西塵土紅，伴僧閒坐竹泉東。綠蘿潭上不見日，白石灘邊長有風。熱惱漸知隨念盡，清涼常願與人同。每因毒暑悲親故，多在炎方瘴海中。,
新亭病後獨坐招李侍郎公垂,白居易,新亭未有客，竟日獨何為？趁暖泥茶灶，防寒夾竹籬。頭風初定後，眼暗欲明時。淺把三分酒，閒題數句詩。應須置兩榻，一榻待公垂。,
會昌春連宴即事,白居易,元年寒食日，上巳暮春天。雞黍三家會，鶯花二節連。--白居易光風初澹盪，美景漸暄妍。簪組蘭亭上，車輿曲水邊。--劉禹錫鬆聲添奏樂，草色助鋪筵。雀舫宜閒泛，螺杯任漫傳。--王起園蔬香帶露，廚柳暗藏煙。麗句輕珠玉，清談勝管絃。--白居易陌喧金距鬥，樹動彩繩懸。奼女妝梳豔，遊童衣服鮮。--劉禹錫圃香知種蕙，池暖憶開蓮。怪石雲疑觸，夭桃火欲然。--王起正歡唯恐散，雖醉未思眠。嘯傲人間世，追隨地上仙。--白居易燕來雙涎涎，雁去累翩翩。行樂真吾事，尋芳獨我先。--劉禹錫滯周慚太史，入洛繼先賢。昔恨多分手，今歡謬比肩。--王起病猶陪宴飲，老更奉周旋。望重青雲客，情深白首年。--白居易遍嘗珍饌後，許入畫堂前。舞袖翻紅炬，歌鬟插寶蟬。--劉禹錫斷金多感激，倚玉貴遷延。說史吞顏注，論詩笑鄭箋。--王起鬆筠寒不變，膠漆冷彌堅。興伴王尋戴，榮同隗在燕。--白居易擲盧誇使氣，刻燭鬥成篇。實藝皆三捷，虛名愧六聯。--劉禹錫興闌猶舉白，話靜每思玄。更說歸時好，亭亭月正圓。--王起,
胡、吉、鄭、劉、盧、張等六賢皆多年壽，予,白居易,七人五百七十歲，拖紫紆朱垂白鬚。手裡無金莫嗟嘆，尊中有酒且歡娛。詩吟兩句神還王，酒飲三杯氣尚粗。嵬峨狂歌教婢拍，婆娑醉舞遣孫扶。天年高過二疏傅，人數多於四皓圖。除卻三山五天竺，人間此會更應無。,
雙石,白居易,蒼然兩片石，厥狀怪且醜。俗用無所堪，時人嫌不取。結從胚渾始，得自洞庭口。萬古遺水濱，一朝入吾手。擔舁來郡內，洗刷去泥垢。孔黑煙痕深，罅青苔色厚。老蛟蟠作足，古劍插為首。忽疑天上落，不似人間有。一可支吾琴，一可貯吾酒。峭絕高數尺，坳泓容一斗。五絃倚其左，一杯置其右。窪樽酌未空，玉山頹已久。人皆有所好，物各求其偶。漸恐少年場，不容垂白叟。回頭問雙石，能伴老夫否。石雖不能言，許我為三友。,
春來頻與李二賓客郭外同遊因贈長句,白居易,風光引步酒開顏，送老消春嵩洛間。朝踏落花相伴出，暮隨飛鳥一時還。我為病叟誠宜退，君是才臣豈合閒。可惜濟時心力在，放教臨水復登山。,
談氏小外孫玉童,白居易,外翁七十孫三歲，笑指琴書欲遣傳。自念老夫今耄矣，因思稚子更茫然。中郎餘慶鍾羊祜，子幼能文似馬遷。才與不才爭料得，東床空後且嬌憐。談氏初逝。,
三謠·朱藤謠,白居易,朱藤朱藤，溫如紅玉，直如朱繩。自我得爾以為杖，大有裨於股肱。前年左選，東南萬里。交遊別我於國門，親友送我於滻水。登高山兮車倒輪摧，渡漢水兮馬跙蹄開。中途不進，部曲多回。唯此朱藤，實隨我來。瘴癘之鄉，無人之地。扶衛衰病，驅訶魑魅。吾獨一身，賴爾為二。或水或陸，自北徂南。泥黏雪滑，足力不堪。吾本兩足，得爾為三。紫霄峰頭，黃石巖下。鬆門石磴，不通輿馬。吾與爾披雲撥水，環山繞野。二年蹋遍匡廬間，未嘗一步而相舍。雖有佳子弟、良友朋，扶危助蹇，不如朱藤。嗟乎，窮既若是，通復何如，吾不以常杖待爾，爾勿以常人望吾。朱藤朱藤，吾雖青雲之上、黃泥之下，誓不棄爾於斯須。,
喜與楊六侍御同宿,白居易,岸幘靜言明月夜，匡床閒臥落花朝。二三月裡饒春睡，七八年來不早朝。濁水清塵難會合，高鵬低鷃各逍遙。眼看又上青雲去，更卜同衾一兩宵。,
閒居春盡,白居易,閒泊池舟靜掩扉，老身慵出客來稀。愁應暮雨留教住，春被殘鶯喚遣歸。揭甕偷嘗新熟酒，開箱試著舊生衣。冬裘夏葛相催促，垂老光陰速似飛。,
西明寺牡丹花時憶元九,白居易,前年題名處，今日看花來。一作芸香吏，三見牡丹開。豈獨花堪惜，方知老暗催。何況尋花伴，東都去未回。詎知紅芳側，春盡思悠哉。,
題山石榴花,白居易,一叢千朵壓闌干，翦碎紅綃卻作團。風嫋舞腰香不盡，露銷妝臉淚新干。薔薇帶刺攀應懶，菡萏生泥玩亦難。爭及此花檐戶下，任人採弄盡人看。,
百花亭晚望夜歸,白居易,百花亭上晚裴回，雲影陰晴掩復開。日色悠揚映山盡，雨聲蕭颯渡江來。鬢毛遇病雙如雪，心緒逢秋一似灰。向夜欲歸愁未了，滿湖明月小船回。,
早春同劉郎中寄宣武令狐相公,白居易,梁園不到一年強，遙想清吟對綠觴。更有何人能飲酌，新添幾卷好篇章？馬頭拂柳時回轡，豹尾穿花暫亞槍。誰引相公開口笑，不逢白監與劉郎。,
同崔十八宿龍門兼寄令狐尚書馮常侍,白居易,水碧玉磷磷，龍門秋勝春。山中一夜月，海內兩閒人。等是幽棲伴，俱非富貴身。尚書與常侍，不可得相親。,
初冬月夜得皇甫澤州手札並詩數篇因遣報書偶,白居易,清泠玉韻兩三章，落箔銀鉤七八行。心逐報書懸雁足，夢尋來路繞羊腸。水南地空多明月，山北天寒足早霜。最恨潑醅新熟酒，迎冬不得共君嘗。,
郡齋暇日憶廬山草堂，兼寄二林僧社三十韻，,白居易,諫諍知無補，遷移分所當。不堪匡聖主，只合事空王。龍象投新社，鵷鸞失故行。沉吟辭北闕，誘引向西方。便住雙林寺，仍開一草堂。平治行道路，安置坐禪床。手版支為枕，頭巾閣在牆。先生烏幾舄，居士白衣裳。竟歲何曾悶，終身不擬忙。滅除殘夢想，換盡舊心腸。世界多煩惱，形神久損傷。正從風鼓浪，轉作日銷霜。佛經雲：“此生死無休已，如風鼓海浪。”又云：煩如霜露，慧日能消除。吾道尋知止，君恩偶未忘。忽蒙頒鳳詔，兼謝剖魚章。蓮靜方依水，葵枯重仰陽。三車猶夕會，五馬已晨裝。去似尋前世，來如別故鄉。眉低出鷲嶺，腳重下蛇岡。廬山岡名漸望廬山遠，彌愁峽路長。香爐峰隱隱，巴字水茫茫。瓢掛留庭樹，經收在屋樑。春拋紅藥圃，夏憶白蓮塘。唯擬捐塵事，將何答寵光。有期追永遠，晉時永、遠二法師，曾居此寺。無政繼龔黃。南國秋猶熱，西齋夜暫涼。閒吟四句偈，靜對一爐香。身老同丘井，心空是道場。覓僧為去伴，留俸作歸糧。為報山中侶，憑看竹下房。會應歸去在一作住，鬆菊莫教荒。,
讀道德經,白居易,玄元皇帝著遺文，烏角先生仰後塵。金玉滿堂非己物，子孫委蛻是他人。世間盡不關吾事，天下無親於我身。只有一身宜愛護，少教冰炭逼心神。,
遊紫霄宮七言八句,白居易,水洗塵埃道味甞，甘於名利相相忘。心懷天洞丹霞客，各誦三清紫府章。早裡採蓮歌達旦，一輪明月桂飄香。日高公子還相覓，見得山中好酒漿。,
贊崔氏夫人,白居易,亭亭獨步□枝花，紅臉青娥不是誇。作將喜貌為愁貌，未慣離家往婿家。,
贊崔氏夫人,白居易,拜別高堂日欲斜，紅巾拭淚貴新花。徒來生處卻為客，今日隨夫始是家。,
宿誠禪師山房題贈,白居易,不出孤峰上，人間四十秋。視身如傳舍，閱世任東流。法為因緣立，心從次第修。中宵問真偈，有住是吾憂。,
新池,白居易,數日自穿鑿，引泉來近陂。尋渠通咽處，繞岸待清時。深好求魚養，閒堪與鶴期。幽聲聽難盡，入夜睡常遲。,
送李滁州,白居易,君於覺路深留意，我亦禪門薄致功。未悟病時須去病，已知空後莫依空。白衣臥疾嵩山下，皁蓋行春楚水東。誰道三年千里別，兩心同在道場中。,
途中感秋,白居易,節物行搖落，年顏坐變衰。樹初黃葉日，人慾白頭時。鄉國程程遠，親朋處處辭。唯殘病與老，一步不相離。,
婦人苦,白居易,蟬鬢加意梳，蛾眉用心掃。幾度曉妝成，君看不言好。妾身重同穴，君意輕偕老。惆悵去年來，心知未能道。今朝一開口，語少意何深。願引他時事，移君此日心。人言夫婦親，義合如一身。及至死生際，何曾苦樂均。婦人一喪夫，終身守孤孑。有如林中竹，忽被風吹折。一折不重生，枯死猶抱節。男兒若喪婦，能不暫傷情。應似門前柳，逢春易發榮。風吹一枝折，還有一枝生。為君委曲言，願君再三聽。須知婦人苦，從此莫相輕。,
覽鏡喜老,白居易,今朝覽明鏡，須鬢盡成絲。行年六十四，安得不衰羸。親屬惜我老，相顧興嘆諮。而我獨微笑，此意何人知？笑罷仍命酒，掩鏡捋白髭。爾輩且安坐，從容聽我詞。生若不足戀，老亦何足悲。生若苟可戀，老即生多時。不老即須夭，不夭即須衰。晚衰勝早夭，此理決不疑。古人亦有言，浮生七十稀。我今欠六歲，多幸或庶幾。倘得及此限，何羨榮啟期。當喜不當嘆，更傾酒一卮。,
酬微之,白居易,滿帙填箱唱和詩，少年為戲老成悲。聲聲麗曲敲寒玉，句句妍辭綴色絲。吟玩獨當明月夜，傷嗟同是白頭時。由來才命相磨折，天遣無兒欲怨誰。,
初到江州,白居易,潯陽欲到思無窮，庾亮樓南湓口東。樹木凋疏山雨後，人家低溼水煙中。菰蔣餵馬行無力，蘆荻編房臥有風。遙見朱輪來出郭，相迎勞動使君公。,
醉後題李馬二妓,白居易,行搖雲髻花鈿節，應似霓裳趁管絃。豔動舞裙渾是火，愁凝歌黛欲生煙。有風縱道能迴雪，無水何由忽吐蓮？疑是兩般心未決，雨中神女月中仙。,
采詩官,白居易,采詩官，采詩聽歌導人言。言者無罪聞者誡，下流上通上下泰。周滅秦興至隋氏，十代采詩官不置。郊廟登歌贊君美，樂府豔詞悅君意。若求興諭規刺言，萬句千章無一字。不是章句無規刺，漸及朝廷絕諷議。諍臣杜口為冗員，諫鼓高懸作虛器。一人負扆常端默，百辟入門兩自媚。夕郎所賀皆德音，春官每奏唯祥瑞。君之堂兮千里遠，君之門兮九重閉。君耳唯聞堂上言，君眼不見門前事。貪吏害民無所忌，奸臣蔽君無所畏。君不見厲王胡亥之末年，群臣有利君無利。君兮君兮願聽此，欲開壅蔽達人情，先向歌詩求諷刺。,
重答汝州李六使君見和憶吳中舊遊五首,白居易,為憶娃宮與虎丘，玩君新作不能休。蜀箋寫出篇篇好，吳調吟時句句愁。洛下林園終共住，江南風月會重遊。由來事過多堪惜，何況蘇州勝汝州。,
和談校書秋夜感懷呈朝中親友,白居易,遙夜涼風楚客悲，清砧繁漏月高時。秋霜似鬢年空長，春草如袍位尚卑。詞賦擅名來已久，煙霄得路去何遲。漢庭卿相皆知己，不薦揚雄欲薦誰？,
招王質夫自此後詩，為周至尉時作。,白居易,濯足雲水客，折腰簪笏身。喧閒跡相背，十里別經旬。忽因乘逸興，莫惜訪囂塵。窗前故栽竹，與君為主人。,
櫻桃花下嘆白髮,白居易,逐處花皆好，隨年貌自衰。紅櫻滿眼日，白髮半頭時。倚樹無言久，攀條欲放遲。臨風兩堪嘆，如雪復如絲。,
分司,白居易,散秩留司殊有味，最宜病拙不才身。行香拜表為公事，碧洛青嵩當主人。已出閒遊多到夜，卻歸慵臥又經旬。錢唐五馬留三匹，還擬騎遊攪擾春。,
天宮閣秋晴晚望,白居易,洛城秋霽後，梵閣暮登時。此日風煙好，今秋節候遲。霞光紅泛豔，樹影碧參差。莫慮言歸晚，牛家有宿期。,
七月一日作,白居易,七月一日天，秋生履道里。閒居見清景，高興從此始。林間暑雨歇，池上涼風起。橋竹碧鮮鮮，岸莎青靡靡。蒼然古磐石，清淺平流水。何言中門前，便是深山裡。雙僮侍坐臥，一杖扶行止。飢聞麻粥香，渴覺雲湯美。,
故衫,白居易,闇淡緋衫稱老身，半披半曳出朱門。袖中吳郡新詩本，襟上杭州舊酒痕。殘色過梅看向盡，故香因洗嗅猶存。曾經爛熳三年著，欲棄空箱似少恩。,
聽彈《古淥水》琴曲名,白居易,聞君古淥水，使我心和平。欲識慢流意，為聽疏泛聲。西窗竹陰下，竟日有餘清。,
詩解,白居易,新篇日日成，不是愛聲名。舊句時時改，無妨悅性情。但令長守郡，不覺卻歸城。只擬江湖上，吟哦過一生。,
酬鄭侍御多雨春空過詩三十韻　次用本韻,白居易,南雨來多滯，東風動即狂。月行離畢急，龍走召雲忙。鬼轉雷車響，蛇騰電策光。浸淫天似漏，沮洳地成瘡。慘淡陰煙白，空濛宿霧黃。暗遮千里目，悶結九迴腸。寂寞羈臣館，深沉思婦房。鏡昏鸞滅影，衣潤麝消香。蘭溼難紉珮，花凋易落妝。沾黃鶯翅重，滋綠草心長。紫陌皆泥濘，黃汙共淼茫。恐霖成怪沴，望霽劇禎祥。楚柳腰肢嚲，湘筠涕淚滂。晝昏疑是夜，陰盛勝於陽。居士巾皆墊，行人蓋盡張。跳蛙還屢出，移蟻欲深藏。端坐交遊廢，閒行去步妨。愁生垂白叟，惱殺蹋青娘。變海常須慮，為魚慎勿忘。此時方共懼，何處可相將。已望東溟禱，仍封北戶禳。卻思逢旱魃，誰喜見商羊。預怕為蠶病，先憂作麥傷。惠應施浹洽，政豈假揄揚。祀典修鹹秩，農書振滿床。丹誠期懇苦，白日會昭彰。賑廩賙飢戶，苫城備壞牆。且當營歲事，寧暇惜年芳。德勝令災弭，人安在吏良。尚書心若此，不枉系金章。,
冬夜與錢員外同直禁中,白居易,夜深草詔罷，霜月悽凜凜。欲臥暖殘杯，燈前相對飲。連鋪青縑被，對置通中枕。彷彿百餘宵，與君同此寢。,
對酒五首,白居易,巧拙賢愚相是非，何如一醉盡忘機。君知天地中寬窄，鵰鶚鸞皇各自飛。蝸牛角上爭何事，石火光中寄此身。隨富隨貧且歡樂，不開口笑是痴人。丹砂見火去無跡，白髮泥人來不休。賴有酒仙相暖熱，松喬醉即到前頭。百歲無多時壯健，一春能幾日晴明。相逢且莫推辭醉，聽唱陽關第四聲。昨日低眉問疾來，今朝收淚吊人回。眼前流例君看取，且遣琵琶送一杯。,
快活,白居易,可惜鶯啼花落處，一壺濁酒送殘春。可憐月好風涼夜，一部清商伴老身。飽食安眠消日月，閒談冷笑接交親。誰知將相王侯外，別有優遊快活人。,
華城西北雉堞最高，崔相公首創樓臺，錢左丞,白居易,高居稱君子，瀟灑四無鄰。丞相棟樑久，使君桃李新。凝情看麗句，駐步想清塵。況是寒天客，樓空無主人。,
枕上作,白居易,風疾侵凌臨老頭，血凝筋滯不調柔。甘從此後支離臥，賴是從前爛熳遊。回思往事紛如夢，轉覺餘生杳若浮。浩氣自能充靜室，驚飆何必蕩虛舟。腹空先進松花酒，膝冷重灌桂布裘。若問樂天憂病否，樂天知命了無憂。,
老病,白居易,晝聽笙歌夜醉眠，若非月下即花前。如今老病須知分，不負春來二十年。,
聽幽蘭,白居易,琴中古曲是幽蘭，為我殷勤更弄看。欲得身心俱靜好，自彈不及聽人彈。,
端居詠懷,白居易,賈生俟罪心相似，張翰思歸事不如。斜日早知驚鵩鳥，秋風悔不憶鱸魚。胸襟曾貯匡時策，懷袖猶殘諫獵書。從此萬緣都擺落，欲攜妻子買山居。,
杭州回舫,白居易,自別錢塘山水後，不多飲酒懶吟詩。欲將此意憑回棹，報與西湖風月知。,
就暖偶酌戲諸詩酒舊侶,白居易,低屏軟褥臥藤床，舁向前軒就日陽。一足任他為外物，三杯自要沃中腸。頭風若見詩應愈，齒折仍誇笑不妨。細酌徐吟猶得在，舊遊未必便相忘。,
欲到東洛得楊使君書因以此報,白居易,向公心切向財疏，淮上休官洛下居。三郡政能從獨步，十年生計復何如？使君灘上久分手，別駕渡頭先得書。且喜平安又相見，其餘外事盡空虛。,
春送盧秀才下第遊太原謁嚴尚書,白居易,未將時會合，且與俗浮沉。鴻養青冥翮，蛟潛雲雨心。煙郊春別遠，風磧暮程深。墨客投何處？幷州舊翰林。,
尋李道士山居兼呈元明府,白居易,盡日行還歇，遲遲獨上山。攀藤老筋力，照水病容顏。陶巷招居住，茅家許往還。飽諳榮辱事，無意戀人間。,
蕭相公宅遇自遠禪師有感而贈,白居易,宦途堪笑不勝悲，昨日榮華今日衰。轉似秋蓬無定處，長於春夢幾多時。半頭白髮慚蕭相，滿面紅塵問遠師。應是世間緣未盡，欲拋官去尚遲疑。,
答崔十八見寄,白居易,明朝欲見琴尊伴，洗拭金盃拂玉徽。君乞曹州刺史替，我拋刑部侍郎歸。倚瘡老馬收蹄立，避箭高鴻盡翅飛。豈料洛陽風月夜，故人垂老得相依。,
贈僧五首·鉢塔院如大師,白居易,百千萬劫菩提種，八十三年功德林。若不秉持僧行苦，將何報答佛恩深。慈悲不瞬諸天眼，清淨無塵幾地心。每歲八關蒙九授，殷勤一戒重千金。,
病後寒食,白居易,故紗絳帳舊青氈，藥酒醺醺引醉眠。鬥擻弊袍春晚後，摩挲病腳日陽前。行無筋力尋山水，坐少精神聽管絃。拋擲風光負寒食，曾來未省似今年。,
晚庭逐涼,白居易,送客出門後，移床下砌初。趁涼行繞竹，引睡臥看書。老更為官拙，慵多向事疏。鬆窗倚藤杖，人道似僧居。,
雨夜贈元十八,白居易,卑溼沙頭宅，連陰雨夜天。共聽檐溜滴，心事兩悠然。把酒迴圈飲，移床曲尺眠。莫言非故舊，相識已三年。,
題新居寄宣州崔相公　所居南鄰即崔家池。,白居易,門庭有水巷無塵，好稱閒官作主人。冷似雀羅雖少客，寬於蝸舍足容身。疏通竹徑將迎月，掃掠莎臺欲待春。濟世料君歸未得，南園北曲謾為鄰。,
吾土,白居易,身心安處為吾土，豈限長安與洛陽。水竹花前謀活計，琴詩酒裡到家鄉。榮先生老何妨樂，楚接輿歌未必狂。不用將金買莊宅，城東無主是春光。,
府齋感懷酬夢得,白居易,府伶呼喚爭先到，家醞提攜動輒隨。合是人生開眼日，自當年老斂眉時。丹砂煉作三銖土，玄發看成一把絲。勞寄新詩遠安慰，不聞枯樹再生枝。,
送武士曹歸蜀　士曹即武中丞兄。,白居易,花落鳥嚶嚶，南歸稱野情。月宜秦嶺宿，春好蜀江行。鄉路通雲棧，郊扉近錦城。烏臺陟岡送，人羨別時榮。,
聞李六景儉自河東令授唐鄧行軍司馬以詩賀之,白居易,誰能淮上靜風波，聞道河東應此科。不獨文詞供奏記，定將談笑解兵戈。泥埋劍戟終難久，水借蛟龍可在多。四十著緋軍司馬，男兒官職未蹉跎。,
春晚詠懷贈皇甫朗之,白居易,豔陽時節又蹉跎，遲暮光陰復若何。一歲平分春日少，百年通計老時多。多中更被愁牽引，少處兼遭病折磨。賴有銷憂治悶藥，君家濃酎我狂歌。,
履信池櫻桃島上，醉後走筆，送別舒員外，兼,白居易,櫻桃島前春，去春花萬枝。忽憶與宗卿閒飲日，又憶與考功狂醉時。歲晚無花空有葉，風吹滿地乾重疊。蹋葉悲秋復憶春，池邊樹下重殷勤。今朝一酌臨寒水，此地三回別故人。櫻桃花，來春千萬朵，來春共誰花下坐。不論崔李上青雲，明日舒三亦拋我。,
渭村雨歸,白居易,渭水寒漸落，離離蒲稗苗。閒傍沙邊立，看人刈葦苕。近水風景冷，晴明猶寂寥。復茲夕陰起，野思重蕭條。蕭條獨歸路，暮雨溼村橋。,
旅次景空寺宿幽上人院,白居易,不與人境接，寺門開向山。暮鍾寒鳥聚，秋雨病僧閒。月隱雲樹外，螢飛廊宇間。幸投花界宿，暫得靜心顏。,
西原晚望,白居易,花菊引閒行，行上西原路。原上晚無人，因高聊四顧。南阡有煙火，北陌連虛墓。村鄰何蕭疏，近者猶百步。吾廬在其下，寂寞風日暮。門外轉枯蓬，籬根伏寒兔。故園汴水上，離亂不堪去。近歲始移家，飄然此村住。新屋五六間，古槐八九樹。便是衰病身，此生終老處。,
和夢得,白居易,綸閣沈沈天寵命，蘇臺籍籍有能聲。豈唯不得清文力，但恐空傳冗吏名。郎署迴翔何水部，江湖留滯謝宣城。所嗟非獨君如此，自古才難共命爭。,
酬元員外三月三十日慈恩寺相憶見寄,白居易,悵望慈恩三月盡，紫桐花落鳥關關。誠知曲水春相憶，其奈長沙老未還。赤嶺猿聲催白首，黃茅瘴色換朱顏。誰言南國無霜雪，盡在愁人鬢髮間，,
秋暮郊居書懷,白居易,郊居人事少，晝臥對林巒。窮巷厭多雨，貧家愁早寒。葛衣秋未換，書卷病仍看。若問生涯計，前溪一釣竿。,
寄題廬山舊草堂兼呈二林寺道侶,白居易,三十年前草堂主，而今雖在鬢如絲。登山尋水應無力，不似江州司馬時。漸伏酒魔休放醉，猶殘口業未拋詩。君行過到爐峰下，為報東林長老知。,
贈杓直,白居易,世路重祿位，孔棲棲者孔宣。人情愛年壽，夭死者顏淵。二人如何人，不奈命與天。我今信多幸，撫己愧前賢。已年四十四，又為五品官。況茲知足外，別有所安焉。早年以身代，直赴逍遙篇。近歲將心地，迴向南宗禪。外順世間法，內脫區中緣。進不厭朝市，退不戀人寰。自吾得此心，投足無不安。體非道引適，意無江湖閒。有興或飲酒，無事多掩關。寂靜夜深坐，安穩日高眠。秋不苦長夜，春不惜流年。委形老小外，忘懷生死間。昨日共君語，與餘心膂然。此道不可道，因君聊強言。,
渡淮,白居易,淮水東南闊，無風渡亦難。孤煙生乍直，遠樹望多圓。春浪棹聲急，夕陽帆影殘。清流宜映月，今夜重吟看。,
題玉泉寺,白居易,湛湛玉泉色，悠悠浮雲身。閒心對定水，清淨兩無塵。手把青筇杖，頭戴白綸巾。興盡下山去，知我是誰人。,
贈別崔五,白居易,朝送南去客，暮迎北來賓。孰雲當大路，少遇心所親。勞者念息肩，熱者思濯身。何如愁獨日，忽見平生人。平生已不淺，是日重殷勤。問從何處來，及此江亭春？江天春多陰，夜月隔重雲。移樽樹間飲，燈照花紛紛。一會不易得，餘事何足雲。明旦又分手，今夕且歡忻。,
潯陽歲晚寄元八郎中庾三十二員外,白居易,閱水年將暮，燒金道未成。丹砂不肯死，白髮自須生。病肺慚杯滿，衰顏忌鏡明。春深舊鄉夢，歲晚故交情。一別浮雲散，雙瞻列宿榮。螭頭階下立，龍尾道前行。封事頻聞奏，除書數見名。虛懷事僚友，平步取公卿。漏盡雞人報，朝回幼女迎。可憐白司馬，老大在湓城。,
對酒吟,白居易,一拋學士筆，三佩使君符。未換銀青綬，唯添雪白鬚。公門衙退掩，妓席客來鋪。履舄從相近，謳吟任所須。金銜嘶五馬，鈿帶舞雙姝。不得當年有，猶勝到老無。合聲歌漢月，齊手拍吳歈。今夜還先醉，應煩紅袖扶。,
雪暮偶與夢得同致仕裴賓客王尚書飲,白居易,黃昏慘慘雪霏霏，白首相歡醉不歸。四個老人三百歲，人間此會亦應稀。裴年九十餘，王八十餘，予與夢得俱七十，合三百餘歲，可謂希有之會也。,
得行簡書聞欲下峽先以此寄,白居易,朝來又得東川信，欲取春初發梓州。書報九江聞暫喜，路經三峽想還愁。瀟湘瘴霧加餐飯，灩預驚波穩泊舟。欲寄兩行迎爾淚，長江不肯向西流。,
想夫憐　,白居易,王維右丞詞雲：秦川一半夕陽開。此句尤佳。玉管朱弦莫急催，容聽歌送十分杯。長愛夫憐第二句，請君重唱夕陽開。,
八月十五日夜禁中獨直，對月憶元九,白居易,銀臺金闕夕沉沉，獨宿相思在翰林。三五夜中新月色，二千里外故人心。渚宮東面煙波冷，浴殿西頭鐘漏深。猶恐清光不同見，江陵卑溼足秋陰。,
庾順之以紫霞綺遠贈以詩答之,白居易,千里故人心鄭重，一端香綺紫氛氳。開緘日映晚霞色，滿幅風生秋水紋。為褥欲裁憐葉破，制裘將翦惜花分。不如縫作合歡被，寤寐相思如對君。,
東樓曉,白居易,脈脈復脈脈，東樓無宿客。城暗雲霧多，峽深田地窄。宵燈尚留焰，晨禽初展翮。欲知山高低，不見東方白。,
奉和裴令公三月上巳日遊太原龍泉憶去歲禊洛,白居易,去歲暮春上巳，共泛洛水中流。今歲暮春上巳，獨立香山下頭。風光閒寂寂，旌旆遠悠悠。丞相府歸晉國，太行山礙幷州。鵬揹負天龜曳尾，雲泥不可得同遊。,
八月十五日夜聞崔大員外翰林獨直對酒玩月因,白居易,清景偶題是詩秋月高懸空碧外，仙郎靜玩禁闈間。歲中唯有今宵好，海內無如此地閒。皓色分明雙闕榜，清光深到九門關。遙聞獨醉還惆悵，不見金波照玉山。,
和楊六尚書喜兩弟漢公轉吳興，魯士賜章服，,白居易,華筵賀客日紛紛，劍外歡娛洛下聞。朱紱寵光新照地，彤襜喜氣遠凌雲。榮聯花萼詩難和，樂助壎篪酒易醺。感羨料應知我意，今生此事不如君。,
曉上天津橋閒望偶逢盧郎中張員外攜酒同傾,白居易,上陽宮裡曉鍾後，天津橋頭殘月前。空闊境疑非下界，飄颻身似在寥天。星河隱映初生日，樓閣蔥蘢半出煙。此處相逢傾一醆，始知地上有神仙。,
城鹽州－美聖謨而誚邊將也,白居易,城鹽州，城鹽州，城在五原原上頭。蕃東節度鉢闡布，忽見新城當要路。金鳥飛傳贊普聞，建牙傳箭叢集臣。君臣赬面有憂色，皆言勿謂唐無人。自築鹽州十餘載，左衽氈裘不犯塞。晝牧牛羊夜捉生，長去新城百里外。諸邊急警勞戍人，唯此一道無煙塵。靈夏潛安誰復辨，秦原暗通何處見。鄜州驛路好馬來，長安藥肆黃蓍賤。城鹽州，鹽州未城天子憂。德宗按圖自定計，非關將略與廟謀。吾聞高宗中宗世，北虜猖狂最難制。韓公創築受降城，三城鼎峙屯漢兵。東西亙絕數千裡，耳冷不聞胡馬聲。如今邊將非無策，心笑韓公築城壁。相看養寇為身謀，各握強兵固恩澤。願分今日邊將恩，褒贈韓公封子孫。誰能將此鹽州曲，翻作歌詞聞至尊。,
對晚開夜合花贈皇甫郎中,白居易,移晚校一月，花遲過半年。紅開杪秋日，翠合欲昏天。白露滴未死，涼風吹更鮮。後時誰肯顧，唯我與君憐。,
薔薇正開春酒初熟因招劉十九張大崔二十四同,白居易,甕頭竹葉經春熟，階底薔薇入夏開。似火淺深紅壓架，如餳氣味綠粘臺。試將詩句相招去，倘有風情或可來。明日早花應更好，心期同醉卯時杯。,
重題小舫贈周從事兼戲微之,白居易,細篷青篾織魚鱗，小眼紅窗襯麴塵。闊狹才容從事座，高低恰稱使君身。舞筵須揀腰輕女，仙棹難勝骨重人。不似鏡湖廉使出，高檣大艑鬧驚春。,
酬夢得比萱草見贈,白居易,杜康能散悶，萱草解忘憂。借問萱逢杜，何如白見劉。老衰勝少夭，閒樂笑忙愁。試問同年內，何人得白頭。,
繼之尚書自餘病來寄遺非一，又蒙覽醉吟先生,白居易,衰殘與世日相疏，惠好唯君分有餘。茶藥贈多因病久，衣裳寄早及寒初。所寄贈之物皆及時。交情鄭重金相似，詩韻清鏘玉不如。醉傅狂言人盡笑，獨知我者是尚書。,
偶題鄧公,白居易,偶因攜酒尋村客，聊復回車訪薜蘿。且值雪寒相慰問，不妨春暖更經過。翁居山下年空老，我得人間事校多。一種共翁頭似雪，翁無衣食自如何。,
步東坡,白居易,朝上東坡步，夕上東坡步。東坡何所愛？愛此新成樹。種植當歲初，滋榮及春暮。信意取次栽，無行亦無數。綠陰斜景轉，芳氣微風度。新葉鳥下來，萎花蝶飛去。閒攜斑竹杖，徐曳黃麻屨。欲識往來頻，青蕪成白路。,
郊下,白居易,西日照高樹，樹頭子規鳴。東風吹野水，水畔江蘺生。盡日看山立，有時尋澗行。兀兀長如此，何許似專城？,
嘉陵夜有懷二首,白居易,露溼牆花春意深，西廊月上半床陰。憐君獨臥無言語，唯我知君此夜心。不明不暗朧朧月，不暖不寒慢慢風。獨臥空床好天氣，平明閒事到心中。,
早冬,白居易,十月江南天氣好，可憐冬景似春華。霜輕未殺萋萋草，日暖初幹漠漠沙。老柘葉黃如嫩樹，寒櫻枝白是狂花。此時卻羨閒人醉，五馬無由入酒家。,描寫冬天
感舊紗帽帽即故李侍郎所贈。,白居易,昔君烏紗帽，贈我白頭翁。帽今在頂上，君已歸泉中。物故猶堪用，人亡不可逢。岐山今夜月，墳樹正秋風。,
病中數會張道士見譏以此答之,白居易,亦知數出妨將息，不可端居守寂寥。病即藥窗眠盡日，興來酒席坐通宵。賢人易狎須勤飲，奼女難禁莫謾燒。張道士輸白道士，一杯沆瀣便逍遙。,
酬南洛陽早春見贈,白居易,物華春意尚遲迴，賴有東風晝夜催。寒縋柳腰收未得，暖薰花口噤初開。古詩云：口噤不能開。欲披雲霧聯襟去，先喜瓊琚入袖來。久病長齋詩老退，爭禁年少洛陽才。,
送王卿使君赴任蘇州，因思花迎新使感舊遊，,白居易,一別蘇州十八載，時光人事隨年改。不論竹馬盡成人，亦恐桑田半為海。鶯入故宮含意思，花迎新使生光彩。為報江山風月知，至今白使君猶在。,
郡中即事,白居易,漫漫潮初平，熙熙春日至。空闊遠江山，晴明好天氣。外有適意物，中無繫心事。數篇對竹吟，一杯望雲醉。行攜杖扶力，臥讀書取睡。久養病形骸，深諳閒氣味。遙思九城陌，擾擾趨名利。今朝是雙日，朝謁多軒騎。寵者防悔尤，權者懷憂畏。為報高車蓋，恐非真富貴。,
郡中西園,白居易,閒園多芳草，春夏香靡靡。深樹足佳禽，旦暮鳴不已。院門閉松竹，庭徑穿蘭芷。愛彼池上橋，獨來聊徙倚。魚依藻長樂，鷗見人暫起。有時舟隨風，盡日蓮照水。誰知郡府內，景物閒如此。始悟誼靜緣，何嘗系遠邇。,
暮立,白居易,黃昏獨立佛堂前，滿地槐花滿樹蟬。大抵四時心總苦，就中腸斷是秋天。,
大社觀獻捷詩,白居易,淮海妖氛滅，乾坤嘉氣通。班師郊社內，操袂凱歌中。廟算無遺策，天兵不戰功。小臣同鳥獸，率舞向皇風。,
早春題少室東巖,白居易,三十六峰晴，雪銷嵐翠生。月留三夜宿，春引四山行。遠草初含色，寒禽未變聲。東巖最高石，唯我有題名。,
新昌閒居招楊郎中兄弟,白居易,紗巾角枕病眠翁，忙少閒多誰與同。但有雙鬆當砌下，更無一事到心中。金章紫綬堪如夢，皁蓋朱輪別似空。暑月貧家何所有，客來唯贈北窗風。,
晏起,白居易,鳥鳴庭樹上，日照屋檐時。老去慵轉極，寒來起尤遲。厚薄被適性，高低枕得宜。神安體穩暖，此味何人知？睡足仰頭坐，兀然無所思。如未鑿七竅，若都遺四肢。緬想長安客，早朝霜滿衣。彼此各自適，不知誰是非。,
和李澧州題韋開州經藏詩,白居易,既悟蓮花藏，須遺貝葉書。菩提無處所，文字本空虛。觀指非知月，忘筌是得魚。聞君登彼岸，舍筏復何如？,
渭村酬李二十見寄,白居易,百里音書何太遲？暮秋把得暮春詩。柳條綠日君相憶，梨葉紅時我始知。莫嘆學官貧冷落，猶勝村客病支離。形容意緒遙看取，不似華陽觀裡時。,
香山避暑二絕,白居易,六月灘聲如猛雨，香山樓北暢師房。夜深起憑欄杆立，滿耳潺湲滿面涼。紗巾草履竹疏衣，晚下香山蹋翠微。一路涼風十八里，臥乘籃輿睡中歸。,
宿西林寺，早赴東林滿上人之會因寄崔二十二,白居易,謫辭魏闕鵷鸞隔，老入廬山麋鹿隨。薄暮蕭條投寺宿，凌晨清淨與僧期。雙林我起聞鍾後，隻日君趨入閣時。鵬鷃高低分皆定，莫勞心力遠相思。,
無長物,白居易,莫訝家居窄，無嫌活計貧。只緣無長物，始得作閒人。青竹單床簟，烏紗獨幅巾。其餘皆稱是，亦足奉吾身。,
正月十五日夜，東林寺學禪，偶懷藍田楊主簿,白居易,新年三五東林夕，星漢迢迢鍾梵遲。花縣當君行樂夜，鬆房是我坐禪時。忽看月滿還相憶，始嘆春來自不知。不覺定中微念起，明朝更問雁門師。,
西河雨夜送客,白居易,雲黑雨翛翛，江昏水暗流。有風催解纜，無月伴登樓。酒罷無多興，帆開不少留。唯看一點火，遙認是行舟。,
別氈帳火爐,白居易,憶昨臘月天，北風三尺雪。年老不禁寒，夜長安可徹。賴有青氈帳，風前自張設。復此紅火爐，雪中相暖熱。如魚入淵水，似兔藏深穴。婉軟蟄鱗蘇，溫燉凍肌活。方安陰慘夕，遽變陽和節。無奈時候遷，豈是恩情絕。毳簾逐日卷，香燎隨灰滅。離恨屬三春，佳期在十月。但令此身健，不作多時別。,
過顏處士墓,白居易,向墳道徑沒荒榛，滿室詩書積暗塵。長夜肯教黃壤曉？悲風不許白楊春。簞瓢顏子生仍促，布被黔婁死更貧。未會悠悠上天意，惜將富壽與何人？,
齋戒滿夜戲招夢得,白居易,紗籠燈下道場前，白日持齋夜坐禪。無復更思身外事，未能全盡世間緣。明朝又擬親杯酒，今夕先聞理管絃。方丈若能來問疾，不妨兼有散花天。,
丘中有一士命首句為題二首,白居易,丘中有一士，不知其姓名。面色不憂苦，血氣常和平。每選隙地居，不踏要路行。舉動無尤悔，物莫與之爭。藜藿不充腸，布褐不蔽形。終歲守窮餓，而無嗟嘆聲。豈是愛貧賤，深知時俗情。勿矜羅弋巧，鸞鶴在冥冥。丘中有一士，守道歲月深。行披帶索衣，坐拍無絃琴。不飲濁泉水，不息曲木陰。所逢苟非義，糞土千黃金。鄉人化其風，薰如蘭在林。智愚與強弱，不忍相欺侵。我欲訪其人，將行復沉吟。何必見其面，但在學其心。,
潯陽春三首·春來,白居易,春來觸地故鄉情，忽見風光憶兩京。金谷踏花香騎入，曲江碾草鈿車行。誰家綠酒歡連夜，何處紅樓睡失明。獨有不眠不醉客，經春冷坐古湓城。,
病中早春,白居易,今朝枕上覺頭輕，強起階前試腳行。羶膩斷來無氣力，風痰惱得少心情。暖銷霜瓦津初合，寒減冰渠凍不成。唯有愁人鬢間雪，不隨春盡逐春生。,
酬夢得霜夜對月見懷,白居易,悽清冬夜景，搖落長年情。月帶新霜色，砧和遠雁聲。暖憐爐火近，寒覺被衣輕。枕上酬佳句，詩成夢不成。,
感所見,白居易,巧者焦勞智者愁，愚翁何喜復何憂？莫嫌山木無人用，大勝籠禽不自由。網外老雞因斷尾，盤中鮮鱠為吞鉤。誰人會我心中事，冷笑時時一掉頭。,
和送劉道士遊天台,白居易,聞君夢遊仙，輕舉超世雰。握持尊皇節，統衛吏兵軍。靈旗星月象，天衣龍鳳紋。佩服交帶籙，諷吟蕊珠文。閬宮縹緲間，鈞樂依稀聞。齋心謁西母，暝拜朝東君。煙霏子晉裾，霞爛麻姑裙。倏忽別真侶，悵望隨歸雲。人生同大夢，夢與覺誰分？況此夢中夢，悠哉何足雲。假如金闕頂，設使銀河濆。既未出三界，猶應在五蘊。飲咽日月精，茹嚼沆瀣芬。尚是色香味，六塵之所薰。仙中有大仙，首出夢幻群。慈光一照燭，奧法相絪縕。不知萬齡暮，不見三光曛。一性自了了，萬緣徒紛紛。苦海不能漂，劫火不能焚。此是竺乾教，先生垂典墳。,
和櫛沐寄道友,白居易,櫛沐事朝謁，中門初動關。盛服去尚早，假寐須臾間。鐘聲發東寺，夜色藏南山。停驂待五漏，人馬同時閒。高星粲金粟，落月沈玉環。出門向關路，坦坦無阻艱。始出裡北幹，稍轉市西圜。晨燭照朝服，紫爛復朱殷。由來朝廷士，一入多不還。因循擲白日，積漸凋朱顏。青雲已難致，碧落安能攀。但且知止足，尚可銷憂患。,
睡覺,白居易,星河耿耿漏綿綿，月暗燈微欲曙天。轉枕頻伸書帳下，披裘箕踞火爐前。老眠早覺常殘夜，病力先衰不待年。五欲已銷諸念息，世間無境可勾牽。,
新秋夜雨,白居易,蟋蟀暮啾啾，光陰不少留。鬆檐半夜雨，風幌滿床秋。曙早燈猶在，涼初簟未收。新晴好天氣，誰伴老人遊？,
解印出公府,白居易,解印出公府，斗藪塵土衣。百吏放爾散，雙鶴隨我歸。歸來履道宅，下馬入柴扉。馬嘶返舊櫪，鶴舞還故池。雞犬何忻忻，鄰里亦依依。年顏老去日，生計勝前時。有帛御冬寒，有谷防歲飢。飽於東方朔，樂於榮啟期。人生且如此，此外吾不知。,
入峽次巴東,白居易,不知遠郡何時到，猶喜全家此去同。萬里王程三峽外，百年生計一舟中。巫山暮足沾花雨，隴水春多逆浪風。兩片紅旌數聲鼓，使君艛艓上巴東。,
惜春贈李尹,白居易,春色有時盡，公門終日忙。兩衙但不闕，一醉亦何妨。芳樹花團雪，衰翁鬢撲霜。知君倚年少，未苦惜風光。,
對酒勸令公開春遊宴,白居易,時泰歲豐無事日，功成名遂自由身。前頭更有忘憂日，向上應無快活人。自去年來多事故，從今日去少交親。宜須數數謀歡會，好作開成第二春。,
和新樓北園偶集,白居易,從孫公度周巡官韓秀才盧秀才範處士小飲鄭侍御判官周劉二從事皆先歸聞君新樓宴，下對北園花。主人既賢豪，賓客皆才華。初筵日未高，中飲景已斜。天地為幕席，富貴如泥沙。嵇劉陶阮徒，不足置齒牙。臥甕鄙畢卓，落帽嗤孟嘉。芳草供枕藉，亂鶯助喧譁。醉鄉得道路，狂海無津涯。一歲春又盡，百年期不賒。同醉君勿辭，獨醒古所嗟。銷愁若沃雪，破悶如剖瓜。稱觴起為壽，此樂無以加。歌聲凝貫珠，舞袖飄亂麻。相公謂四座，今日非自誇。有奴善吹笙，有婢彈琵琶。十指纖若筍，雙鬟黳如鴉。履舄起交雜，杯盤散紛拿。歸去勿擁遏，倒載逃難遮。明日宴東武，後日遊若耶。豈獨相公樂，謳歌千萬家。,
京使回，累得南省諸公書，因以長句詩寄謝蕭,白居易,雪壓泥埋未死身，每勞存問愧交親。浮萍飄泊三千里，列宿參差十五人。禁月落時君待漏，畬煙深處我行春。瘴鄉得老猶為幸，豈敢傷嗟白髮新。,
小庭亦有月,白居易,小庭亦有月，小院亦有花。可憐好風景，不解嫌貧家。菱角執笙簧，谷兒抹琵琶。紅綃信手舞，紫綃隨意歌。村歌與社舞，客哂主人誇。但問樂不樂，豈在鐘鼓多。客告暮將歸，主稱日未斜。請客稍深酌，願見朱顏酡。客知主意厚，分數隨口加。堂上燭未秉，座中冠已峨。左顧短紅袖，右命小青娥。長跪謝貴客，蓬門勞見過。客散有餘興，醉臥獨吟哦。幕天而席地，誰奈劉伶何。,
楊六尚書新授東川節度使代妻戲賀兄嫂二絕,白居易,劉綱與婦共昇仙，弄玉隨夫亦上天。何似沙哥領崔嫂，碧油幢引向東川。金花銀碗饒君用，罨畫羅衣盡嫂裁。覓得黔婁為妹婿，可能空寄蜀茶來。,
和望曉,白居易,休吟稽山晚，聽詠秦城旦。鳴雞初有聲，宿鳥猶未散。丁丁漏向盡，鼕鼕鼓過半。南山青沉沉，東方白漫漫。街心若流水，城角如斷岸。星河稍隅落，宮闕方輪煥。朝車雷四合，騎火星一貫。赫奕冠蓋盛，熒煌朱紫爛。沙堤亙蟆池，市路繞龍斷。子城東北低下處，舊號蝦蟆池。白日忽照耀，紅塵紛散亂。貴教過客避，榮任行人看。祥煙滿虛空，春色無邊畔。鵷行候晷刻，龍尾登霄漢。臺殿暖宜攀，風光晴可玩。草鋪地茵褥，雲卷天幃幔。鶯雜佩鏘鏘，漲饒衣粲粲。何言終日樂，獨起臨風嘆。嘆我同心人，一別春七換。相望山隔礙，欲去官羈絆。何日到江東，超然似張翰。,
靈巖寺,白居易,館娃宮畔千年寺，水闊雲多客到稀。聞說春來更惆悵，百花深處一僧歸。,
贈楊祕書巨源　,白居易,早聞一箭取遼城，相識雖新有故情。清句三朝誰是敵？白鬚四海半為兄。貧家薙草時時入，瘦馬尋花處處行。不用更教詩過好，折君官職是聲名。,
代鶴,白居易,我本海上鶴，偶逢江南客。感君一顧恩，同來洛陽陌。洛陽寡族類，皎皎唯兩翼。貌是天與高，色非日浴白。主人誠可戀，其奈軒庭窄。飲啄雜雞群，年深損標格。故鄉渺何處，雲水重重隔。誰念深籠中，七換摩天翮？,
同夢得暮春寄賀東西川二楊尚書,白居易,龍節對持真可愛，雁行相接更堪誇。兩川風景同三月，千里江山屬一家。魯衛定知聯氣色，潘楊亦覺有光華。予與二公皆忝姻戚。應憐洛下分司伴，冷宴閒遊老看花。,
題法華山天衣寺,白居易,山為蓮宮作畫屏，樓臺迤邐插青冥。雲生座底鋪金地，風起鬆梢韻寶鈴。龍噴水聲連擊罄，猿啼月色閒持經。時人不信非凡境，試入玄關一夜聽。,
冬夜對酒寄皇甫十,白居易,霜殺中庭草，冰生後院池。有風空動樹，無葉可辭枝。十月苦長夜，百年強半時。新開一瓶酒，那得不相思。,
和楊同州寒食幹坑會後聞楊工部欲到知予與,白居易,往來東道千餘騎，新舊西曹兩侍郎。家佔冬官傳印綬，路逢春日助恩光。停留五馬經寒食，指點三峰過故鄉。猶恨幹坑敷水會，差池歸雁不成行。,
登郢州白雪樓,白居易,白雪樓中一望鄉，青山簇簇水茫茫。朝來渡口逢京使，說道煙塵近洛陽。時淮西寇未平。,
新歲贈夢得,白居易,暮齒忽將及，同心私自憐。漸衰宜減食，已喜更加年。紫綬行聯袂，籃輿出比肩。與君同甲子，歲酒合誰先？,
江南遇天寶樂叟,白居易,白頭病叟泣且言，祿山未亂入梨園。能彈琵琶和法曲，多在華清隨至尊。是時天下太平久，年年十月坐朝元。千官起居環佩合，萬國會同車馬奔。金鈿照耀石甕寺，蘭麝薰煮溫湯源。貴妃宛轉侍君側，體弱不勝珠翠繁。冬雪飄搖錦袍暖，春風盪漾霓裳翻。歡娛未足燕寇至，弓勁馬肥胡語喧。幽土人遷避夷狄，鼎湖龍去哭軒轅。從此漂淪到南土，萬人死盡一身存。秋風江上浪無限，暮雨舟中酒一樽。涸魚久失風波勢，枯草曾沾雨露恩。我自秦來君莫問，驪山渭水如荒村。新豐樹老籠明月，長生殿暗鎖黃昏。紅葉紛紛蓋欹瓦，綠苔重重封壞垣。唯有中官作宮使，每年寒食一開門。,
奉和思黯自題南莊見示兼呈夢得,白居易,謝家別墅最新奇，山展屏風花夾籬。曉月漸沉橋腳底，晨光初照屋樑時。臺頭有酒鶯呼客，水面無塵風洗池。除卻吟詩兩閒客，此中情狀更誰知？,
對火玩雪,白居易,平生所心愛，愛火兼憐雪。火是臘天春，雪為陰夜月。鵝毛紛正墮，獸炭敲初折。盈尺白鹽寒，滿爐紅玉熱。稍宜杯酌動，漸引笙歌發。但識歡來由，不知醉時節。銀盤堆柳絮，羅袖搏瓊屑。共愁明日銷，便作經年別。,
六年寒食洛下宴遊贈馮李二少尹,白居易,豐年寒食節，美景洛陽城。三尹皆強健，七日盡晴明。東郊蹋青草，南園攀紫荊。風拆海榴豔，露墜木蘭英。假開春未老，宴合日屢傾。珠翠混花影，管絃藏水聲。佳會不易得，良辰亦難並。聽吟歌暫輟，看舞杯徐行。米價賤如土，酒味濃於餳。此時不盡醉，但恐負平生。殷勤二曹長，各捧一銀觥。,
早夏曉興贈夢得,白居易,窗明簾薄透朝光，臥整巾簪起下床。背壁燈殘經宿焰，開箱衣帶隔年香。無情亦任他春去，不醉爭銷得晝長？一部清商一壺酒，與君明日暖新堂。,
聞崔十八宿予新昌弊宅，時予亦宿崔家依仁新,白居易,陋巷掩弊廬，高居敞華屋。新昌七株鬆，依仁萬莖竹。鬆前月臺白，竹下風池綠。君向我齋眠，我在君亭宿。平生有微尚，彼此多幽獨。何必本主人，兩心聊自足。,
句,白居易,空夜窗閒螢度後，深更軒白月明初。,
奉和思黯相公雨後林園四韻見示,白居易,新晴夏景好，復此池邊地。煙樹綠含滋，水風清有味。便成林下隱，都忘門前事。騎吏引歸軒，始知身富貴。,
句,白居易,碧浪金波三五初，秋風計會似空虛。,
閒居自題,白居易,門前有流水，牆上多高樹。竹逕繞荷池，縈迴百餘步。波閒戲魚鱉，風靜下鷗鷺。寂無城市喧，渺有江湖趣。吾廬在其上，偃臥朝復暮。洛下安一居，山中亦慵去。時逢過客愛，問是誰家住。此是白家翁，閉門終老處。,
句,白居易,嫌褰錦帳長薰麝，惡卷珠簾晚著釵。,
句,白居易,櫻桃樊素口，楊柳小蠻腰。,
微之重誇州居，其落句有西州羅剎之謔，因嘲,白居易,君問西州城下事，醉中疊紙為君書。嵌空石面標羅剎，壓捺潮頭敵子胥。神鬼曾鞭猶不動，波濤雖打欲何如。誰知太守心相似，抵滯堅頑兩有餘。,
答微之誇越州州宅,白居易,賀上人回得報書，大誇州宅似仙居。厭看馮翊風沙久，喜見蘭亭煙景初。日出旌旗生氣色，月明樓閣在空虛。知君暗數江南郡，除卻餘杭盡不如。,
酬夢得早秋夜對月見寄,白居易,吾衰寡情趣，君病懶經過。其奈西樓上，新秋明月何？庭蕪悽白露，池色澹金波。況是初長夜，東城砧杵多。,
得湖州崔十八使君書，喜與杭越鄰郡，因成長,白居易,三郡何因此結緣，貞元科第忝同年。故情歡喜開書後，舊事思量在眼前。越國封疆吞碧海，杭城樓閤入青煙。吳興卑小君應屈，為是蓬萊最後仙。,
初到江州寄翰林張李杜三學士,白居易,早攀霄漢上天衢，晚落風波委世途。雨露施恩無厚薄，蓬蒿隨分有榮枯。傷禽側翅驚弓箭，老婦低顏事舅姑。碧落三仙曾識面，年深記得姓名無？,
句,白居易,慈恩塔下題名處，十七人中最少年。,
句,白居易,長生不似無生理，休向青山學煉丹。,
與牛家妓樂雨夜合宴,白居易,玉管清絃聲旖旎，翠釵紅袖坐參差。兩家合奏洞房夜，八月連陰秋雨時。歌臉有情凝睇久，舞腰無力轉裙遲。人間歡樂無過此，上界西方即不知。,
句,白居易,白髮鑷不盡，根在愁腸中。,
句,白居易,生為漢宮妃，死作胡地鬼。,
九月八日酬皇甫十見贈,白居易,君方對酒綴詩章，我正持齋坐道場。處處追遊雖不去，時時吟詠亦無妨。霜蓬舊鬢三分白，露菊新花一半黃。惆悵東籬不同醉，陶家明日是重陽。,
句,白居易,漢庭重少公何在？,
睡後茶興憶楊同州,白居易,昨晚飲太多，嵬峨連宵醉。今朝餐又飽，爛熳移時睡。睡足摩挲眼，眼前無一事。信腳繞池行，偶然得幽致。婆娑綠陰樹，斑駁青苔地。此處置繩床，傍邊洗茶器。白瓷甌甚潔，紅爐炭方熾。沫下麴塵香，花浮魚眼沸。盛來有佳色，咽罷餘芳氣。不見楊慕巢，誰人知此味？,
句,白居易,百年青天過鳥翼。,
句,白居易,園林亦要聞閒置。,
祗役駱口，因與王質夫同遊秋山，偶題三韻,白居易,石擁百泉合，雲破千峰開。平生煙霞侶，此地重徘徊。今日勤王意，一半為山來。,
北樓送客歸上都,白居易,憑高眺遠一悽悽，卻下朱欄即解攜。京路人歸天直北，江樓客散日平西。長津欲度回船尾，殘酒重傾簇馬蹄。不獨別君須強飲，窮愁自要醉如泥。,
遊寶稱寺,白居易,竹寺初晴日，花塘欲曉春。野猿疑弄客，山鳥似呼人。酒懶傾金液，茶新碾玉塵。可憐幽靜地，堪寄老慵身。,
重答劉和州,白居易,分無佳麗敵西施，敢有文章替左司。隨分笙歌聊自樂，等閒篇詠被人知。花邊妓引尋香徑，月下僧留宿劍池。可惜當時好風景，吳王應不解吟詩。,
公垂尚書以白馬見寄光潔穩善以詩謝之,白居易,翩翩白馬稱金羈，領綴銀花尾曳絲。毛色鮮明人盡愛，性靈馴善主偏知。免將妾換慚來處，試使奴牽欲上時。不蹶不驚行步穩，最宜山簡醉中騎。,
問皇甫十,白居易,苦樂心由我，窮通命任他。坐傾張翰酒，行唱接輿歌。榮盛傍看好，優閒自適多。知君能斷事，勝負兩如何？,
憶廬山舊隱及洛下新居,白居易,形骸黽勉班行內，骨肉句留俸祿中。無奈攀緣隨手長，亦知恩愛到頭空。草堂久閉廬山下，竹院新拋洛水東。自是未能歸去得，世間誰要白鬚翁。,
禁中曉臥，因懷王起居,白居易,遲遲禁漏盡，悄悄暝鴉喧。夜雨槐花落，微涼臥北軒。曙燈殘未滅，風簾閒自翻。每一得靜境，思與故人言。,
病中詩十五首並序,白居易,開成己未歲，餘蒲柳之年六十有八。冬十月甲寅旦，始得風癉之疾，體矜目眩，左足不支，蓋老病相乘時而至耳。餘早棲心釋梵，浪跡老莊，因疾觀身，果有所得。何則？外形骸而內忘憂恚，先禪觀而後順醫治。旬月以還，厥疾少間，杜門高枕，澹然安閒。吟諷興來，亦不能遏，因成十五首，題為病中詩，且貽所知，兼用自廣。昔劉公幹病漳浦，謝康樂臥臨川，鹹有篇章，抒詠其志。今引而序之者，慮不知我者或加誚焉。,
答閒上人來問因何風疾,白居易,一床方丈向陽開，勞動文殊問疾來。欲界凡夫何足道，四禪天始免風災。色界四天：初禪具三災，二禪無火災，三禪無水災，四禪無風災。,
晚出西郊,白居易,散吏閒如客，貧州冷似村。早涼湖北岸，殘照郭西門。懶鑷從須白，休治任眼昏。老來何所用？少興不多言。,
十二月二十三日作兼呈晦叔,白居易,案頭歷日雖未盡，向後唯殘六七行。床下酒瓶雖不滿，猶應醉得兩三場。病身不許依年老，拙宦虛教逐日忙。聞健偷閒且勤飲，一杯之外莫思量。,
階下蓮,白居易,葉展影翻當砌月，花開香散入簾風。不如種在天池上，猶勝生於野水中。,
夜宿江浦聞元八改官因寄此什,白居易,君遊丹陛已三遷，我泛滄浪欲二年。劍佩曉趨雙鳳闕，煙波夜宿一魚船。交親盡在青雲上，鄉國遙拋白日邊。若報生涯應笑殺，結茅栽芋種畬田。,
歲暮病懷贈夢得　時與夢得同患足疾。,白居易,十年四海故交親，零落唯殘兩病身。共遣數奇從是命，同教步蹇有何因？眼隨老減嫌長夜，體待陽舒望早春。新樂堂前舊池上，相過亦不要他人。,
見殷堯藩侍御憶江南詩三十首，詩中多敘蘇杭,白居易,江南名郡數蘇杭，寫在殷家三十章。君是旅人猶苦憶，我為刺史更難忘。境牽吟詠真詩國，興入笙歌好醉鄉。為念舊遊終一去，扁舟直擬到滄浪。,
臥聽法曲霓裳,白居易,金磬玉笙調已久，牙床角枕睡常遲。朦朧閒夢初成後，宛轉柔聲入破時。樂可理心應不謬，酒能陶性信無疑。起嘗殘酌聽餘曲，斜背銀缸半下帷。,
和楊師皋傷小姬英英,白居易,自從嬌騃一相依，共見楊花七度飛。玳瑁床空收枕蓆，琵琶絃斷倚屏幃。人間有夢何曾入，泉下無家豈是歸。墳上少啼留取淚，明年寒食更沾衣。,
尋王道士藥堂因有題贈,白居易,行行覓路緣鬆嶠，步步尋花到杏壇。白石先生小有洞，黃芽奼女大還丹。常悲東郭千家冢，欲乞西山五色丸。但恐長生須有籍，仙台試為檢名看。,
寒食江畔,白居易,草香沙暖水雲晴，風景令人憶帝京。還似往年春氣味，不宜今日病心情。聞鶯樹下沈吟立，信馬江頭取次行。忽見紫桐花悵望，下邽明日是清明。,
怨詞,白居易,奪寵心那慣，尋思倚殿門。不知移舊愛，何處作新思。,
村居臥病三首,白居易,慼慼抱羸病，悠悠度朝暮。夏木才結陰，秋蘭已含露。前日巢中卵，化作雛飛去。昨日穴中蟲，蛻為蟬上樹。四時未嘗歇，一物不暫住。唯有病客心，沉然獨如故。新秋久病客，起步村南道。盡日不逢人，蟲聲遍荒草。西風吹白露，野綠秋仍早。草木猶未傷，先傷我懷抱。朱顏與玄鬢，強健幾時好。況為憂病侵，不得依年老。種黍三十畝，雨來苗漸大。種薤二十畦，秋來欲堪刈。望黍作冬酒，留薤為春菜。荒村百物無，待此養衰瘵。葺廬備陰雨，補褐防寒歲。病身知幾時，且作明年計。,
感秋詠意,白居易,炎涼遷次速如飛，又脫生衣著熟衣。繞壁暗蛩無限思，戀巢寒燕未能歸。須知流輩年年失，莫嘆衰容日日非。舊語相傳聊自慰，世間七十老人稀。,
微之敦詩晦叔相次長逝，巋然自傷，因成二絕,白居易,並失鵷鸞侶，空留麋鹿身。只應嵩洛下，長作獨遊人。長夜君先去，殘年我幾何。秋風滿衫淚，泉下故人多。,
感芍藥花寄正一上人,白居易,今日階前紅芍藥，幾花欲老幾花新。開時不解比色相，落後始知如幻身。空門此去幾多地？欲把殘花問上人。,
晚秋閒居,白居易,地僻門深少送迎，披衣閒坐養幽情。秋庭不掃攜藤杖，閒蹋梧桐黃葉行。,
同十一醉憶元九,白居易,花時同醉破春愁，醉折花枝當酒籌。忽憶故人天際去，計程今日到梁州。,友情詩
喜劉蘇州恩賜金紫遙想賀宴以詩慶之,白居易,海內姑蘇太守賢，恩加章綬豈徒然。賀賓喜色欺杯酒，醉妓歡聲遏管絃。魚珮葺鱗光照地，鶻銜瑞帶勢沖天。莫嫌鬢上些些白，金紫由來稱長年。,
藍田劉明府攜酎相過與皇甫郎中卯時同飲醉後,白居易,臘月九日暖寒客，卯時十分空腹杯。玄晏舞狂烏帽落，藍田醉倒玉山頹。貌偷花色老暫去，歌蹋柳枝春暗來。不為劉家賢聖物，愁翁笑口大難開。,
酬贈李鍊師見招,白居易,幾年司諫直承明，今日求真禮上清。曾犯龍鱗容不死，欲騎鶴背覓長生。劉綱有婦仙同得，伯道無兒累更輕。若許移家相近住，便驅雞犬上層城。,
早春憶蘇州寄夢得,白居易,吳苑四時風景好，就中偏好是春天。霞光曙後殷於火，水色晴來嫩似煙。士女笙歌宜月下，使君金紫稱花前。誠知歡樂堪留戀，其奈離鄉已四年。,
嶺上雲,白居易,嶺上白雲朝未散，田中青麥旱將枯。自生自滅成何事，能逐東風作雨無？,
春村,白居易,二月村園暖，桑間戴勝飛。農夫舂舊谷，蠶妾搗新衣。牛馬因風遠，雞豚過社稀。黃昏林下路，鼓笛賽神歸。,
五月齋戒，罷宴徹樂，聞韋賓客、皇甫郎中飲,白居易,妓房匣鏡滿紅埃，酒庫封瓶生綠苔。居士爾時緣護戒，車公何事亦停杯。散齋香火今朝散，開素盤筵後日開。隨意往還君莫怪，坐禪僧去飲徒來。,
秋寄微之十二韻,白居易,娃館松江北，稽城浙水東。屈君為長吏，伴我作衰翁。旌旆知非遠，煙雲望不通。忙多對酒榼，興少閱詩筒。比在杭州，兩浙唱和詩贈客，於筒中遞來往。淡白秋來日，疏涼雨後風。餘霞數片綺，新月一張弓。影滿衰桐樹，香凋晚蕙叢。飢啼春谷鳥，寒怨絡絲蟲。覽鏡頭雖白，聽歌耳未聾。老愁從自遣，醉笑與誰同。清旦方堆案，黃昏始退公。可憐朝暮景，銷在兩衙中。,
晚春閒居楊工部寄詩楊常州寄茶同到因以長句,白居易,宿酲寂寞眠初起，春意闌珊日又斜。勸我加餐因早筍，恨人休醉是殘花。閒吟工部新來句，渴飲毗陵遠到茶。兄弟東西官職冷，門前車馬向誰家？,
百日假滿少傅官停自喜言懷,白居易,長告今朝滿十旬，從茲蕭灑便終身。老嫌手重拋牙笏，病喜頭輕換角巾。疏傅不朝懸組綬，尚平無累畢婚姻。人言世事何時了，我是人間事了人。,
池上早秋,白居易,荷芰綠參差，新秋水滿池。早涼生北檻，殘照下東籬。露飽蟬聲懶，風乾柳意衰。過潘二十歲，何必更愁悲。,
寄兩銀榼與裴侍郎因題兩絕句,白居易,貧無好物堪為信，雙榼雖輕意不輕。願奉謝公池上酌，丹心綠酒一時傾。慣和麴糵堪盛否，重用鹽梅試洗看。小器不知容幾許，襄陽米賤酒升寬。,
題崔少尹上林坊新居,白居易,坊靜居新深且幽，忽疑縮地到滄州。宅東籬缺嵩峰出，堂後池開洛水流。高下三層盤野徑，沿洄十里泛漁舟。若能為客烹雞黍，願伴田蘇日日遊。,
南湖晚秋,白居易,八月白露降，湖中水方老。旦夕秋風多，衰荷半傾倒。手攀青楓樹，足蹋黃蘆草。慘澹老容顏，冷落秋懷抱。有兄在淮楚，有弟在蜀道。萬里何時來，煙波白浩浩。,
水調　第五遍乃五言調，調韻最切。,白居易,五言一遍最殷勤，調少情多似有因。不會當時翻曲意，此聲腸斷為何人？,
醉中對紅葉,白居易,臨風杪秋樹，對酒長年人。醉貌如霜葉，雖紅不是春。,
秋槿,白居易,風露颯已冷，天色亦黃昏。中庭有槿花，榮落同一晨。秋開已寂寞，夕隕何紛紛。正憐少顏色，復嘆不逡巡。感此因念彼，懷哉聊一陳。男兒老富貴，女子晚婚姻。頭白始得志，色衰方事人。後時不獲已，安得如青春？,
因夢得酬牛相公初到洛中小飲見贈,白居易,淮南揮手拋紅旆，洛下回頭向白雲。政事堂中老丞相，制科場裡舊將軍。宮城煙月饒全佔，關塞風光請半分。詩酒放狂猶得在，莫欺白叟與劉君。,
寄王質夫,白居易,憶始識君時，愛君世緣薄。我亦吏王畿，不為名利著。春尋仙遊洞，秋上雲居閣。樓觀水潺潺，龍潭花漠漠。吟詩石上坐，引酒泉邊酌。因話出處心，心期老巖壑。忽從風雨別，遂被簪纓縛。君作出山雲，我為入籠鶴。籠深鶴殘悴，山遠雲飄泊。去處雖不同，同負平生約。今來各何在？老去隨所託。我守巴南城，君佐徵西幕。年顏漸衰颯，生計仍蕭索。方含去國愁，且羨從軍樂。舊遊疑是夢，往事思如昨。相憶春又深，故山花正落。,
新磨鏡,白居易,衰容常晚櫛，秋鏡偶新磨。一與清光對，方知白髮多。鬢毛從幻化，心地付頭陀。任意渾成雪，其如似夢何？,
酬微之開拆新樓初畢相報末聯見戲之作,白居易,海山鬱郁石稜稜，新豁高居正好登。南臨贍部三千界，東對蓬宮十二層。報我樓成秋望月，把君詩讀夜回燈。無妨卻有他心眼，妝點亭臺即不能。,
宴周皓大夫光福宅　座上作。,白居易,何處風光最可憐？妓堂階下砌臺前。軒車擁路光照地，絲管入門聲沸天。綠蕙不香饒桂酒，紅櫻無色讓花鈿。野人不敢求他事，唯借泉聲伴醉眠。,
八月十五日夜同諸客玩月,白居易,月好共傳唯此夜，境閒皆道是東都。嵩山表裡千重雪，洛水高低兩顆珠。清景難逢宜愛惜，白頭相勸強歡娛。誠知亦有來年會，保得晴明強健無？,
雨中赴劉十九二林之期及到寺劉已先去因以四,白居易,雲中臺殿泥中路，既阻同遊懶卻還。將謂獨愁猶對雨，不知多興已尋山。才應行到千峰裡，只校來遲半日間。最惜杜鵑花爛漫，春風吹盡不同攀。,
同夢得和思黯見贈，來詩中先敘三人同宴之歡,白居易,醉伴騰騰白與劉，何朝何夕不同遊。留連燈下明猶飲，斷送尊前倒即休。催老莫嫌孫稚長，加年須喜鬢毛秋。教他伯道爭存活，無子無孫亦白頭。,
晚燕,白居易,百鳥乳雛畢，秋燕獨蹉跎。去社日已近，銜泥意如何。不悟時節晚，徒施工用多。人間事亦爾，不獨燕營窠。,
早祭風伯，因懷李十一舍人,白居易,遠郡雖褊陋，時祀奉朝經。夙興祭風伯，天氣曉冥冥。導騎與從吏，引我出東垌。水霧重如雨，山火高於星。忽憶早朝日，與君趨紫庭。步登龍尾道，卻望終南青。一別身向老，所思心未寧。至今想在耳，玉音尚玲玲。,
答馬侍御見贈,白居易,謬入金門侍玉除，煩君問我意何如？蟠木詎堪明主用，籠禽徒與故人疏。苑花似雪同隨輦，宮月如眉伴直廬。淺薄求賢思自代，嵇康莫寄絕交書。,
上巳日恩賜曲江宴會即事,白居易,賜歡仍許醉，此會興如何？翰苑主恩重，曲江春意多。花低羞豔妓，鶯散讓清歌。共道昇平樂，元和勝永和。,
潮,白居易,早潮才落晚潮來，一月周流六十回。不獨光陰朝復暮，杭州老去被潮催。,
寄微之,白居易,帝城行樂日紛紛，天畔窮愁我與君。秦女笑歌春不見，巴猿啼哭夜常聞。何處琵琶弦似語，誰家咼墮髻如雲。人生多少歡娛事，那獨千分無一分。,
病中辱崔宣城長句見寄，兼有觥綺之贈，因以,白居易,劉楨病發經春臥，謝脁詩來盡日吟。三道舊誇收片玉，一章新喜獲雙金。信題霞綺緘情重，酒試銀觥表分深。科第門生滿霄漢，歲寒少得似君心。,
東溪種柳,白居易,野性愛栽植，植柳水中坻。乘春持斧斫，裁截而樹之。長短既不一，高下隨所宜。倚岸埋大幹，臨流插小枝。松柏不可待，楩楠固難移。不如種此樹，此樹易榮滋。無根亦可活，成陰況非遲。三年未離郡，可以見依依。種罷水邊憩，仰頭閒自思。富貴本非望，功名須待時。不種東溪柳，端坐欲何為？,
郭虛舟相訪,白居易,朝暖就南軒，暮寒歸後屋。晚酒一兩杯，夜棋三數局。寒灰埋闇火，曉焰凝殘燭。不嫌貧冷人，時來同一宿。,
對小潭寄遠上人,白居易,小潭澄見底，閒客坐開襟。借問不流水，何如無念心？彼惟清且淺，此乃寂而深。是義誰能答，明朝問道林。,
題報恩寺,白居易,好是清涼地，都無系絆身。晚晴宜野寺，秋景屬閒人。淨石堪敷坐，寒泉可濯巾。自慚容鬢上，猶帶郡庭塵。,
九日醉吟,白居易,有恨頭還白，無情菊自黃。一為州司馬，三見歲重陽。劍匣塵埃滿，籠禽日月長。身從漁父笑，門任雀羅張。問疾因留客，聽吟偶置觴。嘆時論倚伏，懷舊數存亡。奈老應無計，治愁或有方。無過學王績，唯以醉為鄉。,
楊六尚書頻寄新詩，詩中多有思閒相就之志，,白居易,君年殊未及懸車，未合將閒逐老夫。身健正宜金印綬，位高方稱白髭鬚。若論塵事何由了，但問雲心自在無。進退是非俱是夢，丘中闕下亦何殊。,
宿靈巖寺上院,白居易,高高白月上青林，客去僧歸獨夜深。葷血屏除唯對酒，歌鐘放散只留琴。更無俗物當人眼，但有泉聲洗我心。最愛曉亭東望好，太湖煙水綠沉沉。,
宴桃源·落月西窗驚起,白居易,落月西窗驚起，好個匆匆些子。□鬢□輕鬆，凝了一雙秋水。告你，告你，休向人間整理。,
重過壽泉憶與楊九別時，因題店壁,白居易,商州南十里，有水名壽泉。湧出石崖下，流經山店前。憶昔相送日，我去君言還。寒波與老淚，此地共潺湲。一去歷萬里，再來經六年。形容已變改，處所猶依然。他日君過此，殷勤吟此篇。,
宴桃源·頻日雅歡幽會,白居易,頻日雅歡幽會，打得來來越殺。說著暫分飛，蹙損一雙眉黛。無奈，無奈，兩個心兒總待。,
答騎馬入空臺,白居易,君入空臺去，朝往暮還來。我入泉臺去，泉門無復開。鰥夫仍系職，稚女未勝哀。寂寞咸陽道，家人覆墓回。,
宴桃源·前度小花靜院,白居易,前度小花靜院，不比尋常時見。見了又還休，愁卻等閒分散。腸斷，腸斷，記取釵橫鬢亂。,
自江州司馬授忠州刺史仰荷聖澤聊書鄙誠,白居易,炎瘴拋身遠，泥塗索腳難。網初鱗撥剌，籠久翅摧殘。雷電頒時令，陽和變歲寒。遺簪承舊念，剖竹授新官。鄉覺前程近，心隨外事寬。生還應有分，西笑問長安。,
將歸渭村先寄舍弟,白居易,一年年覺此身衰，一日日知前事非。詠月嘲花先要減，登山臨水亦宜稀。子平嫁娶貧中畢，元亮田園醉裡歸。為報阿連寒食下，與吾釀酒掃柴扉。,
病氣,白居易,自知氣發每因情，情在何由氣得平。若問病根深與淺，此身應與病齊生。,
殘酌晚餐,白居易,閒傾殘酒後，暖擁小爐時。舞看新翻曲，歌聽自作詞。魚香肥潑火，飯細滑流匙。除卻慵饞外，其餘盡不知。,
池畔逐涼,白居易,風清泉冷竹修修，三伏炎天涼似秋。黃犬引迎騎馬客，青衣扶下釣魚舟。衰容自覺宜閒坐，蹇步誰能更遠遊。料得此身終老處，只應林下與灘頭。,
食飽,白居易,食飽拂枕臥，睡足起閒吟。淺酌一杯酒，緩彈數弄琴。既可暢情性，亦足傲光陰。誰知利名盡，無復長安心。,
予與山南王僕射起、淮南李僕射紳，事歷五朝,白居易,故交海內只三人，二坐巖廊一臥雲。老愛詩書還似我，榮兼將相不如君。百年膠漆初心在，萬里煙霄中路分。阿閣鸞凰野田鶴，何人通道舊同群。,
自餘杭歸，宿淮口作,白居易,為郡已多暇，猶少勤吏職。罷郡更安閒，無所勞心力。舟行明月下，夜泊清淮北。豈止吾一身，舉家同燕息。三年請祿俸，頗有餘衣食。乃至僮僕間，皆無凍餒色。行行弄雲水，步步近鄉國。妻子在我前，琴書在我側。此外吾不知，於焉心自得。,
木蓮樹生巴峽山谷間巴民亦呼為黃心樹,白居易,大者高五丈涉冬不凋身如青楊有白文葉如桂厚大無脊花如蓮香色豔膩皆同獨房蕊有異四月初始開自開迨謝僅二十日忠州西北十里有鳴玉溪生者濃茂尤異元和十四年夏命道士毋丘元志寫惜其遐僻因題三絕句雲如折芙蓉栽旱地，似拋芍藥掛高枝。雲埋水隔無人識，唯有南賓太守知。紅似燕支膩如粉，傷心好物不須臾。山中風起無時節，明日重來得在無？已愁花落荒巖底，復恨根生亂石間。幾度欲移移不得，天教拋擲在深山。,
答客說,白居易,吾學空門非學仙，恐君此說是虛傳。海山不是我歸處，歸即應歸兜率天。予晚年結彌勒上生業，故云。,
王昭君二首　時年十七。,白居易,滿面胡沙滿鬢風，眉銷殘黛臉銷紅。愁苦辛勤憔悴盡，如今卻似畫圖中。漢使卻回憑寄語，黃金何日贖蛾眉。君王若問妾顏色，莫道不如宮裡時。,
酬裴相公題興化小池見招長句,白居易,為愛小塘招散客，不嫌老監與新詩。山公倒載無妨學，范蠡扁舟未要追。蓬斷偶飄桃李徑，鷗驚誤拂鳳凰池。敢辭課拙酬高韻，一勺爭禁萬頃陂。,
傷唐衢二首,白居易,自我心存道，外物少能逼。常排傷心事，不為長嘆息。忽聞唐衢死，不覺動顏色。悲端從東來，觸我心惻惻。伊昔未相知，偶遊滑臺側。同宿李翱家，一言如舊識。酒酣出送我，風雪黃河北。日西並馬頭，語別至昏黑。君歸向東鄭，我來游上國。交心不交面，從此重相憶。憐君儒家子，不得詩書力。五十著青衫，試官無祿食。遺文僅千首，六義無差忒。散在京洛間，何人為收得。,
問諸親友,白居易,七十人難到，過三更較稀。佔花租野寺，定酒典朝衣。趁醉春多出，貪歡夜未歸。不知親故口，道我是耶非？,
酬寄牛相公同宿話舊勸酒見贈,白居易,每來政事堂中宿，共憶華陽觀裡時。日暮獨歸愁米盡，泥深同出借驢騎。交遊今日唯殘我，富貴當年更有誰？彼此相看頭雪白，一杯可合重推辭？,
道場獨坐,白居易,整頓衣巾拂淨床，一瓶秋水一爐香。不論煩惱先須去，直到菩提亦擬忘。朝謁久停收劍佩，宴遊漸罷廢壺觴。世間無用殘年處，只合逍遙坐道場。,
早發楚城驛,白居易,雨過塵埃滅，沿江道徑平。月乘殘夜出，人趁早涼行。寂歷閒吟動，冥濛暗思生。荷塘翻露氣，稻壟瀉泉聲。宿犬聞鈴起，棲禽見火驚。曨曨煙樹色，十里始天明。,
攜諸山客同上香爐峰，遇雨而還，沾濡狼藉，,白居易,蕭灑登山去，龍鍾遇雨回。磴危攀薜荔，石滑踐莓苔。襪汙君相謔，鞋穿我自咍。莫欺泥土腳，曾蹋玉階來。,
寄微之　時微之為虢州長史。,白居易,高天默默物茫茫，各有來由致損傷。鸚為能言長剪翅，龜緣難死久搘床。莫嫌冷落拋閒地，猶勝炎蒸臥瘴鄉。外物竟關身底事，謾排門戟繫腰章？,
編集拙詩成一十五卷因題卷末戲贈元九李二十,白居易,一篇長恨有風情，十首秦吟近正聲。每被老元偷格律，苦教短李伏歌行。世間富貴應無分，身後文章合有名。莫怪氣粗言語大，新排十五卷詩成。,
喜夢得自馮翊歸洛兼呈令公,白居易,上客新從左輔回，高陽興助洛陽才。已將四海聲名去，又佔三春風景來。甲子等頭憐共老，文章敵手莫相猜。鄒枚未用爭詩酒，且飲樑王賀喜杯。,
東山寺,白居易,直上青霄望八都，白雲影裡月輪孤。茫茫宇宙人無數，幾個男兒是丈夫。,
元九以綠絲布白輕褣見寄，製成衣服，以詩報,白居易,綠絲文布素輕褣，珍重京華手自封。貧友遠勞君寄附，病妻親為我裁縫。袴花白似秋去薄，衫色青於春草濃。欲著卻休知不稱，折腰無復舊形容。,
憶舊遊　寄劉蘇州。,白居易,憶舊遊，舊遊安在哉。舊遊之人半白首，舊遊之地多蒼苔。江南舊遊凡幾處，就中最憶吳江隈。長洲苑綠柳萬樹，齊雲樓春酒一杯。閶門曉嚴旗鼓出，皋橋夕鬧船舫回。修蛾慢臉燈下醉，急管繁弦頭上催。六七年前狂爛熳，三千里外思裴回。李娟張態一春夢，週五殷三歸夜臺。虎丘月色為誰好，娃宮花枝應自開。賴得劉郎解吟詠，江山氣色合歸來。,
和令公問劉賓客歸來稱意無之作,白居易,水南秋一半，風景未蕭條。皁蓋回沙苑，籃輿上洛橋。閒嘗黃菊酒，醉唱紫芝謠。稱意那勞問，請錢不早朝。,
歡喜二偈,白居易,得老加年誠可喜，當春對酒亦宜歡。心中別有歡喜事，開得龍門八節灘。眼暗頭旋耳重聽，唯餘心口尚醒醒。今朝歡喜緣何事，禮徹佛名百部經。,
新制布裘,白居易,桂布白似雪，吳綿軟於雲。布重綿且厚，為裘有餘溫。朝擁坐至暮，夜覆眠達晨。誰知嚴冬月，支體暖如春。中夕忽有念，撫裘起逡巡。丈夫貴兼濟，豈獨善一身。安得萬里裘，蓋裹週四垠？穩暖皆如我，天下無寒人。,
酬夢得窮秋夜坐即事見寄,白居易,焰細燈將盡，聲遙漏正長。老人秋向火，小女夜縫裳。菊悴籬經雨，萍銷水得霜。今冬暖寒酒，先擬共君嘗。,
寄殷協律　多敘江南舊遊。,白居易,五歲優遊同過日，一朝消散似浮雲。琴詩酒伴皆拋我，雪月花時最憶君。幾度聽雞歌白日，亦曾騎馬詠紅裙。予在杭州日有歌雲：聽唱黃雞與白日。又有詩云：著紅騎馬是何人？吳娘暮雨蕭蕭曲，自別江南更不聞。江南吳二孃曲詞雲：暮雨蕭蕭郎不歸。,
答夢得秋庭獨坐見贈,白居易,林梢隱映夕陽殘，庭際蕭疏夜氣寒。霜草欲枯蟲思急，風枝未定鳥棲難。容衰見鏡同惆悵，身健逢杯且喜歡。應是天教相暖熱，一時垂老與閒官。,
新豐路逢故人,白居易,塵土長路晚，風煙廢宮秋。相逢立馬語，盡日此橋頭。知君不得意，鬱郁來西遊。惆悵新豐店，何人識馬周？,
秋題牡丹叢,白居易,晚叢白露夕，衰葉涼風朝。紅豔久已歇，碧芳今亦銷。幽人坐相對，心事共蕭條。,
初除官，蒙裴常侍贈鶻銜瑞草緋袍魚袋，因謝,白居易,新授銅符未著緋，因君裝束始光輝。惠深範叔綈袍贈，榮過蘇秦佩印歸。魚綴白金隨步躍，鶻銜紅綬繞身飛。明朝戀別朱門淚，不敢多垂恐汙衣。,
洛下閒居寄山南令狐相公,白居易,已收身向園林下，猶寄名於祿仕間。不鍛嵇康彌懶靜，無金疏傅更貧閒。支分門內餘生計，謝絕朝中舊往還。唯是相君忘未得，時思漢水夢巴山。,
即事寄微之,白居易,畬田澀米不耕鋤，旱地荒園少菜蔬。想念土風今若此，料看生計合何如。衣縫紕纇黃絲絹，飯下腥鹹白小魚。飽暖飢寒何足道，此身長短是空虛。,
和柳公權登齊雲樓,白居易,樓外春晴百鳥鳴，樓中春酒美人傾。路旁花日添衣色，雲裡天風散珮聲。向此高吟誰得意，偶來閒客獨多情。佳時莫起興亡恨，遊樂今逢四海清。,
歲夜詠懷，兼寄思黯,白居易,遍數故交親，何人得六旬。今年已入手，餘事豈關身。老自無多興，春應不揀人。陶窗與弘閣，風景一時新。,
喜小樓西新柳抽條,白居易,一行弱柳前年種，數尺柔條今日新。漸欲拂他騎馬客，未多遮得上樓人。須教碧玉羞眉黛，莫與紅桃作麴塵。為報金堤千萬樹，饒伊未敢苦爭春。,
寒食日過棗團店,白居易,寒食棗團店，春低楊柳枝。酒香留客住，鶯語和人詩。困立攀花久，慵行上馬遲。若為將此意，前字與僧期。,
問秋光,白居易,殷卿領北鎮，崔尹開南幕。外事信為榮，中懷未必樂。何如不才者，兀兀無所作。不引窗下琴，即舉池上酌。淡交唯對水，老伴無如鶴。自適頗從容，旁觀誠獲落。身心轉恬泰，煙景彌淡泊。回首語秋光，東來應不錯。,
曉別,白居易,曉鼓聲已半，離筵坐難久。請君斷腸歌，送我和淚酒。月落欲明前，馬嘶初別後。浩浩暗塵中，何由見回首？,
德宗皇帝輓歌詞四首,白居易,執象宗玄祖，貽謀啟孝孫。文高柏樑殿，禮薄霸陵原。宮仗辭天闕，朝儀出國門。生成不可報，二十七年恩。虞帝南巡後，殷宗諒暗中。初辭鑄鼎地，已閉望仙宮。曉落當陵月，秋生滿旆風。前星承帝座，不使北辰空。業大承宗祖，功成付子孫。睿文詩播樂，遺訓史標言。節表中和德，方垂廣利恩。懸知千載後，理代數貞元。夢減三齡壽，哀延七月期。寢園愁望遠，宮仗哭行遲。雲日添寒慘，笳簫向晚悲。因山有遺詔，如葬漢文時。,
初到郡齋寄錢湖州李蘇州,白居易,俱來滄海郡，半作白頭翁。謾道風煙接，何曾笑語同。吏稀秋稅畢，客散晚庭空。霽後當樓月，潮來滿座風。霅溪殊冷僻，茂苑太繁雄。唯此錢唐郡，閒忙恰得中。,
閨怨詞三首,白居易,朝憎鶯百囀，夜妒燕雙棲。不慣經春別，誰知到曉啼。珠箔籠寒月，紗窗背曉燈。夜來巾上淚，一半是春冰。關山征戍遠，閨閣別離難。苦戰應憔悴，寒衣不要寬。,
閒吟贈皇甫郎中親家翁　新與皇甫結姻。,白居易,誰能嗟嘆光陰暮，豈復憂愁活計貧。忽忽不知頭上事，時時猶憶眼中人。早為良友非交勢，晚接嘉姻不失親。最喜兩家婚嫁畢，一時抽得尚平身。,
"內道場永讙上人就郡見訪,善說維摩經,臨別請",白居易,五夏登壇內殿師，水為心地玉為儀。正傳金粟如來偈，何用錢唐太守詩。苦海出來應有路，靈山別後可無期。他生莫忘今朝會，虛白亭中法樂時。,
臼口阻風十日,白居易,洪濤白浪塞江津，處處邅回事事迍。世上方為失途客，江頭又作阻風人。魚蝦遇雨腥盈鼻，蚊蚋和煙癢滿身。老大光陰能幾日，等閒臼口坐經旬。,
盧侍御與崔評事為予於黃鶴樓置宴宴罷同望,白居易,江邊黃鶴古時樓，勞致華筵待我遊。楚思淼茫雲水冷，商聲清脆管絃秋。白花浪濺頭陀寺，紅葉林籠鸚鵡洲。總是平生未行處，醉來堪賞醒堪愁。,
題靈巖寺,白居易,娃宮屟廊尋已傾，硯池香徑又欲平。二三月時何草綠，幾百年來空月明。使君雖老頗多思，攜觴領妓處處行。今愁古恨入絲竹，一曲涼州無限情。直自當時到今日，中間歌吹更無聲。,
送蘄春李十九使君赴郡,白居易,可憐官職好文詞，五十專城未是遲。曉日鏡前無白髮，春風門外有紅旗。郡中何處堪攜酒，席上誰人解和詩。唯共交親開口笑，知君不及洛陽時。,
六年春贈分司東都諸公,白居易,我為同州牧，內愧無才術。忝擢恩已多，遭逢幸非一。偶當谷賤歲，適值民安日。郡縣獄空虛，鄉閭盜奔逸。其間最幸者，朝客多分秩。行接鴛鷺群，坐成芝蘭室。時聯拜表騎，間動題詩筆。夜雪秉燭遊，春風攜榼出。花教鶯點檢，柳付風排比。法酒淡清漿，含桃嫋紅實。洛童調金管，盧女鏗瑤瑟。黛慘歌思深，腰凝舞拍密。每因同醉樂，自覺忘衰疾。始悟肘後方，不如杯中物。生涯隨日過，世事何時畢。老子苦乖慵，希君數牽率。,
題王處士郊居,白居易,半依雲渚半依山，愛此令人不欲還。負郭田園九八頃，向陽茅屋兩三間。寒鬆縱老風標在，野鶴雖飢飲啄閒。一臥江村來早晚，著書盈帙鬢毛斑。,
西省對花憶忠州東坡新花樹因寄題東樓,白居易,每看闕下丹青樹，不忘天邊錦繡林。西掖垣中今日眼，南賓樓上去年心。花含春意無分別，物感人情有淺深。最憶東坡紅爛熳，野桃山杏水林檎。,
吳宮辭,白居易,淡紅花帔淺檀蛾，睡臉初開似剪波。坐對珠籠閒理曲，琵琶鸚鵡語相和。,
望江州,白居易,江回望見雙華表，知是潯陽西郭門。猶去孤舟三四里，水煙沙雨欲黃昏。,
雨後秋涼,白居易,夜來秋雨後，秋氣颯然新。團扇先辭手，生衣不著身。更添砧引思，難與簟相親。此境誰偏覺，貧閒老瘦人。,
懶出,白居易,慵遊懶出門多掩，縱暫逢迎不下堂。不是向人情漸薄，病宜閒靜老宜藏。,
早春西湖閒遊，悵然興懷，憶與微之同賞，因,白居易,上馬復呼賓，湖邊景氣新。管絃三數事，騎從十餘人。立換登山屐，行攜漉酒巾。逢花看當妓，遇草坐為茵。西日籠黃柳，東風蕩白蘋。小橋裝雁齒，輕浪甃魚鱗。畫舫牽徐轉，銀船酌慢巡。野情遺世累，醉態任天真。彼此年將老，平生分最親。高天從所願，遠地得為鄰。雲樹分三驛，煙波限一津。翻嗟寸步隔，卻厭尺書頻。浙右稱雄鎮，山陰委重臣。貴垂長紫綬，榮駕大朱輪。出動刀槍隊，歸生道路塵。雁驚弓易散，鷗怕鼓難馴。百吏瞻相面，千夫捧擁身。自然閒興少，應負鏡湖春。,
和鄭方及第後秋歸洛下閒居　同高侍郎下，隔,白居易,勤苦成名後，優遊得意間。玉憐同匠琢，桂恨隔年攀。山靜豹難隱，谷幽鶯暫還。微吟詩引步，淺酌酒開顏。門迥暮臨水，窗深朝對山。雲衢日相待，莫誤許身閒。,
答微之見寄　時在郡樓對雪。,白居易,可憐風雪浙東西，先數餘杭次會稽。禹廟未勝天竺寺，錢湖不羨若耶溪。擺塵野鶴春毛暖，拍水沙鷗溼翅低。更對雪樓君愛否，紅欄碧甃點銀泥。,
見於給事暇日上直寄南省諸郎官詩因以戲贈,白居易,倚作天仙弄地仙，誇張一日抵千年。黃麻敕勝長生籙，白紵詞嫌內景篇。雲彩誤居青瑣地，風流合在紫微天。東曹漸去西垣近，鶴駕無妨更著鞭。,
天寒晚起引酌詠懷寄許州王尚書汝州李常侍,白居易,葉覆冰池雪滿山，日高慵起未開關。寒來更亦無過醉，老後何由可得閒？四海故交唯許汝，十年貧健是樊蠻。相思莫忘櫻桃會，一放狂歌一破顏。,
歲日家宴戲示弟侄等，兼呈張侍御二十八丈，,白居易,弟妹妻孥小侄甥，嬌痴弄我助歡情。歲盞後推藍尾酒，春盤先勸膠牙餳。形骸潦倒雖堪嘆，骨肉團圓亦可榮。猶有誇張少年處，笑呼張丈喚殷兄。,
天竺寺送堅上人歸廬山,白居易,錫杖登高寺，香爐憶舊峰。偶來周不繫，忽去鳥無蹤。豈要留離偈，寧勞動別容。與師俱是夢，夢裡暫相逢。,
錢侍郎使君以題廬山草堂詩見寄因酬之,白居易,殷勤江郡守，悵望掖垣郎。慚見新瓊什，思歸舊草堂。事隨心未得，名與道相妨。若不休官去，人間到老忙。,
別州民,白居易,耆老遮歸路，壺漿滿別筵。甘棠無一樹，那得淚潸然？稅重多貧戶，農飢足旱田。唯留一湖水，與汝救凶年。今春增築錢塘湖堤，貯水以防天旱，故云。,
戲題新栽薔薇　時尉周至。,白居易,移根易地莫憔悴，野外庭前一種春。少府無妻春寂寞，花開將爾當夫人。,
重題別東樓,白居易,東樓勝事我偏知，氣象多隨昏旦移。湖卷衣裳白重疊，山張屏障綠參差。海仙樓塔晴方出，江女笙簫夜始吹。春雨星攢尋蟹火，秋風霞颭弄濤旗。餘杭風俗：每寒食雨後夜涼，家家持燭尋蟹，動盈萬人。每歲八月迎濤，弄水者悉舉旗幟焉。宴宜云髻新梳後，曲愛霓裳未拍時。太守三年嘲不盡，郡齋空作百篇詩。,
有雙鶴留在洛中，忽見劉郎中依然鳴顧，劉因,白居易,辭鄉遠隔華亭水，逐我來棲緱嶺雲。慚愧稻粱長不飽，未曾回眼向雞群。荒草院中池水畔，銜恩不去又經春。見君驚喜雙回顧，應為吟聲似主人。,
賣駱馬,白居易,五年花下醉騎行，臨賣回頭嘶一聲。項籍顧騅猶解嘆，樂天別駱豈無情。,
令狐相公拜尚書後有喜從鎮歸朝之作，劉郎中,白居易,車騎新從樑苑回，履聲珮響入中臺。鳳池望在終重去，龍節功成且納來。金勒最宜乘雪出，玉觴何必待花開。尚書首唱郎中和，不計官資只計才。,
昨以拙詩十首寄西川杜相公，相公亦以新作十,白居易,詩家律手在成都，權與尋常將相殊。剪截五言兼用鉞，陶鈞六義別開爐。驚人卷軸須知有，隨事文章不道無。篇數雖同光價異，十魚目換十驪珠。,
罷府歸舊居　自此後重授賓客歸履道宅作。,白居易,陋巷乘籃入，朱門掛印回。腰間拋組綬，纓上拂塵埃。屈曲閒池沼，無非手自開。青蒼好竹樹，亦是眼看栽。石片擡琴匣，松枝閣酒杯。此生終老處，昨日卻歸來。,
渭上偶釣,白居易,渭水如鏡色，中有鯉與魴。偶持一竿竹，懸釣在其傍。微風吹釣絲，嫋嫋十尺長。誰知對魚坐，心在無何鄉。昔有白頭人，亦釣此渭陽。釣人不釣魚，七十得文王。況我垂釣意，人魚又兼忘。無機兩不得，但弄秋水光。興盡釣亦罷，歸來飲我觴。,
長樂亭留別,白居易,灞滻風煙函谷路，曾經幾度別長安。昔時蹙促為遷客，今日從容自去官。優詔幸分四皓秩，祖筵慚繼二疏歡。塵纓世網重重縛，回顧方知出得難。,
履道新居二十韻,白居易,履道坊西角，官河曲北頭。林園四鄰好，風景一家秋。門閉深沉樹，池通淺沮溝。拔青松直上，鋪碧水平流。籬菊黃金合，窗筠綠玉稠。疑連紫陽洞，似到白蘋洲。僧至多同宿，賓來輒少留。豈無詩引興，兼有酒銷憂。移榻臨平岸，攜茶上小舟。果穿聞鳥啄，萍破見魚遊。地與塵相遠，人將境共幽。泛潭菱點鏡，沉浦月生鉤。廚曉煙孤起，庭寒雨半收。老飢初愛粥，瘦冷早披裘。洛下招新隱，秦中忘舊遊。辭章留鳳閣，班籍寄龍樓。病愜官曹靜，閒慚俸祿優。琴書中有得，衣食外何求？濟世才無取，謀身智不周。應須共心語，萬事一時休。,
冬至夜懷湘靈,白居易,豔質無由見，寒衾不可親。何堪最長夜，俱作獨眠人。,
元和十二年淮寇未平詔停歲仗憤然有感率爾成,白居易,聞停歲仗軫皇情，應為淮西寇未平。不分氣從歌裡發，無明心向酒中生。愚計忽思飛短檄，狂心便欲請長纓。從來妄動多如此，自笑何曾得事成？,
庾樓新歲,白居易,歲時銷旅貌，風景觸鄉愁。牢落江湖意，新年上庾樓。,
贈皇甫六張十五李二十三賓客,白居易,昨日三川新罷守，今年四皓盡分司。幸陪散秩閒居日，好是登山臨水時。家未苦貧常醞酒，身雖衰病尚吟詩。龍門泉石香山月，早晚同遊報一期。,
殘春晚起伴客笑談,白居易,掩戶下簾朝睡足，一聲黃鳥報殘春。披衣岸幘日高起，兩角青衣扶老身。策杖強行過里巷，引杯閒酌伴親賓。莫言病後妨談笑，猶恐多於不病人。,
夜哭李夷道,白居易,逝者絕影響，空庭朝復昏。家人哀臨畢，夜鎖壽堂門。無妻無子何人葬？空見銘旌向月翻。,
醉送李二十常侍赴鎮浙東,白居易,靖安客舍花枝下，共脫青衫典濁醪。今日洛橋還醉別，金盃翻汙麒麟袍。喧闐夙駕君脂轄，酩酊離筵我藉糟。好去商山紫芝伴，珊瑚鞭動馬頭高。,
觀稼,白居易,世役不我牽，身心常自若。晚出看田畝，閒行旁村落。累累繞場稼，嘖嘖群飛雀。年豐豈獨人，禽鳥聲亦樂。田翁逢我喜，默起具樽杓。斂手笑相延，社酒有殘酌。愧茲勤且敬，藜杖為淹泊。言動任天真，未覺農人惡。停杯問生事，夫種妻兒獲。筋力苦疲勞，衣食長單薄。自慚祿仕者，曾不營農作。飽食無所勞，何殊衛人鶴？,
臨水坐,白居易,昔為東掖垣中客，今作西方社內人。手把楊枝臨水坐，閒思往事似前身。,
春老,白居易,欲隨年少強遊春，自覺風光不屬身。歌舞屏風花障上，幾時曾畫白頭人？,
令狐尚書許過弊居先贈長句,白居易,不矜軒冕愛林泉，許到池頭一醉眠。已遣平治行藥逕，兼教掃拂釣魚船。應將筆硯隨詩主，定有笙歌伴酒仙。只候高情無別物，蒼苔石筍白花蓮。,
侍中晉公欲到東洛，先蒙書問，期宿龍門，思,白居易,昔蒙興化池頭送，今許龍門潭上期。聚散但慚長見念，榮枯安敢道相思。功成名遂來雖久，雲臥山游去未遲。聞說風情筋力在，只如初破蔡州時。,
和令狐相公寄劉郎中兼見示長句,白居易,日月天衢仰面看，尚淹池鳳滯臺鸞。碧幢千里空移鎮，赤筆三年未轉官。別後縱吟終少興，病來雖飲不多歡。酒軍詩敵如相遇，臨老猶能一據鞍。,
身報心,白居易,心是身王身是宮，君今居在我宮中。是君家舍君須愛，何事論恩自說功？,
九江春望,白居易,淼茫積水非吾土，飄泊浮萍自我身。身外信緣為活計，眼前隨事覓交親。爐煙豈異終南色，湓草寧殊渭北春。此地何妨便終老，譬如元是九江人。,
宿簡寂觀,白居易,巖白雲尚屯，林紅葉初隕。秋光引閒步，不知身遠近。夕投靈洞宿，臥覺塵機泯。名利心既忘，市朝夢亦盡。暫來尚如此，況乃終身隱。何以療夜飢，一匙雲母粉。,
劉蘇州寄釀酒糯米，李浙東寄楊柳枝舞衫，偶,白居易,柳枝謾蹋試雙袖，桑落初香嘗一杯。金屑醅濃吳米釀，銀泥衫穩越娃裁。舞時已覺愁眉展，醉後仍教笑口開。慚愧故人憐寂寞，三千里外寄歡來。,
雪夜喜李郎中見訪兼酬所贈,白居易,可憐今夜鵝毛雪，引得高情鶴氅人。紅蠟燭前明似晝，青氈帳裡暖如春。十分滿醆黃金液，一尺中庭白玉塵。對此欲留君便宿，詩情酒分合相親。,
送劉五司馬赴任硤州兼寄崔使君,白居易,位下才高多怨天，劉兄道勝獨恬然。貧於揚子兩三倍，老過榮公六七年。筆硯莫拋留壓案，簞瓢從陋也銷錢。郡丞自合當優禮，何況夷陵太守賢。,
曲江早春,白居易,曲江柳條漸無力，杏園伯勞初有聲。可憐春淺遊人少，好傍池邊下馬行。,
長齋月滿，攜酒先與夢得對酌，醉中同赴令公,白居易,齋宮前日滿三旬，酒榼今朝一拂塵。乘興還同訪戴客，解酲仍對姓劉人。病心湯沃寒灰活，老面花生朽木春。若怕平原怪先醉，知君未慣吐車茵。,
夜泛陽塢入明月灣即事寄崔湖州,白居易,湖山處處好淹留，最愛東灣北塢頭。掩映橘林千點火，泓澄潭水一盆油。龍頭畫舸銜明月，鵲腳紅旗蘸碧流。為報茶山崔太守，與君各是一家遊。嘗羨吳興每春茶山之遊，洎入太湖，羨意減矣。故云。,
重題西明寺牡丹　時元九在江陵。,白居易,往年君向東都去，曾嘆花時君未回。今年況作江陵別，惆悵花前又獨來。只愁離別長如此，不道明年花不開。,
蜀路石婦,白居易,道傍一石婦，無記復無銘。傳是此鄉女，為婦孝且貞。十五嫁邑人，十六夫徵行。夫行二十載，婦獨守孤煢。其夫有父母，老病不安寧。其婦執婦道，一一如禮經。晨昏問起居，恭順發心誠。藥餌自調節，膳羞必甘馨。夫行竟不歸，婦德轉光明。後人高其節，刻石像婦形。儼然整衣巾，若立在閨庭。似見舅姑禮，如聞環珮聲。至今為婦者，見此孝心生。不比山頭石，空有望夫名。,
司馬廳獨宿,白居易,荒涼滿庭草，偃亞侵檐竹。府吏下廳簾，家僮開被襆.數聲城上漏，一點窗間燭。官曹冷似冰，誰肯來同宿。,
酬元九對新栽竹有懷見寄,白居易,昔我十年前，與君始相識。曾將秋竹竿，比君孤且直。中心一以合，外事紛無極。共保秋竹心，風霜侵不得。始嫌梧桐樹，秋至先改色。不愛楊柳枝，春來軟無力。憐君別我後，見竹長相憶。長欲在眼前，故栽庭戶側。分首今何處，君南我在北。吟我贈君詩，對之心惻惻。,
閒臥有所思二首,白居易,向夕搴簾臥枕琴，微涼入戶起開襟。偶因明月清風夜，忽想遷臣逐客心。何處投荒初恐懼？誰人繞澤正悲吟？始知洛下分司坐，一日安閒直萬金。權門要路是身災，散地閒居少禍胎。今日憐君嶺南去，當時笑我洛中來。蟲全性命緣無毒，木盡天年為不才。大抵吉凶多自致，李斯一去二疏回。,
春早秋初因時即事兼寄浙東李侍郎,白居易,春早秋初晝夜長，可憐天氣好年光。和風細動簾帷暖，清露微凝枕簟涼。窗下曉眠初減被，池邊晚坐乍移床。閒從蕙草侵階綠，靜任槐花滿地黃。理曲管絃聞後院，熨衣燈火映深房。四時新景何人別，遙憶多情李侍郎。,
草堂前新開一池，養魚種荷，日有幽趣,白居易,淙淙三峽水，浩浩萬頃陂。未如新塘上，微風動漣漪。小萍加泛泛，初蒲正離離。紅鯉二三寸，白蓮八九枝。繞水欲成徑，護堤方插籬。已被山中客，呼作白家池。,
獨行,白居易,闇誦黃庭經在口，閒攜青竹杖隨身。晚花新筍堪為伴，獨入林行不要人。,
太行路－借夫婦以諷君臣之不終也,白居易,太行之路能摧車，若比人心是坦途。巫峽之水能覆舟，若比人心是安流。人心好惡苦不常，好生毛羽惡生瘡。與君結髮未五載，豈期牛女為參商。古稱色衰相棄背，當時美人猶怨悔。何況如今鸞鏡中，妾顏未改君心改。為君薰衣裳，君聞蘭麝不馨香。為君盛容飾，君看金翠無顏色。行路難，難重陳。人生莫作婦人身，百年苦樂由他人。行路難，難於山，險於水。不獨人間夫與妻，近代君臣亦如此。君不見左納言，右納史，朝承恩，暮賜死。行路難，不在水，不在山，只在人情反覆間。,
望江樓上作,白居易,江畔百尺樓，樓前千里道。憑高望平遠，亦足舒懷抱。驛路使憧憧，關防兵草草。及茲多事日，尤覺閒人好。我年過不惑，休退誠非早。從此拂塵衣，歸山未為老。,
早秋登天宮寺閣贈諸客,白居易,天宮閣上醉蕭辰，絲管閒聽酒慢巡。為向涼風清景道，今朝屬我兩三人。,
近見慕巢尚書詩中屢有嘆老思退之意，又於洛,白居易,近見詩中嘆白髮，遙知閫外憶東都。煙霞偷眼窺來久，富貴粘身擺得無。新置林園猶濩落，未終婚嫁且踟躕。應須待到懸車歲，然後東歸伴老夫。,
悲歌,白居易,白頭新洗鏡新磨，老逼身來不奈何。耳裡頻聞故人死，眼前唯覺少年多。塞鴻遇暖猶回翅，江水因潮亦反波。獨有衰顏留不得，醉來無計但悲歌。,
寄胡餅與楊萬州,白居易,胡麻餅樣學京都，面脆油香新出爐。寄與飢饞楊大使，嘗看得似輔興無。,
江樓晚眺景物鮮奇吟玩成篇寄水部張員外,白居易,澹煙疏雨間斜陽，江色鮮明海氣涼。蜃散雲收破樓閣，虹殘水照斷橋粱。風翻白浪花千片，雁點青天字一行。好著丹青圖畫取，題詩寄與水曹郎。,友情詩，思念詩
重酬周判官,白居易,秋愛冷吟春愛醉，詩家眷屬酒家仙。若教早被浮名系，可得閒遊三十年。,
送蕭鍊師步虛詞十首卷後以二絕繼之,白居易,欲上瀛州臨別時，贈君十首步虛詞。天仙若愛應相問，可道江州司馬詩。花紙瑤緘鬆墨字，把將天上共誰開。試呈王母如堪唱，發遣雙成更取來。,
過紫霞蘭若,白居易,我愛此山頭，及此三登歷。紫霞舊精舍，寥落空泉石。朝市日喧隘，雲林長悄寂。猶存住寺僧，肯有歸山客？,
聞楊十二新拜省郎遙以詩賀,白居易,文昌新入有光輝，紫界宮牆白粉闈。曉日雞人傳漏箭，春風侍女護朝衣。雪飄歌句高難和，鶴拂煙霄老慣飛。官職聲名俱入手，近來詩客似君稀。頃曾有贈楊詩，落句雲：“不用更教詩過好，折君官職是聲名。”今故云“俱入手”。,
玩新庭樹，因詠所懷,白居易,靄靄四月初，新樹葉成陰。動搖風景麗，蓋覆庭院深。下有無事人，竟日此幽尋。豈惟玩時物，亦可開煩襟。時與道人語，或聽詩客吟。度春足芳色，入夜多鳴禽。偶得幽閒境，遂忘塵俗心。始知真隱者，不必在山林。,
思竹窗,白居易,不憶西省鬆，不憶南宮菊。唯憶新昌堂，蕭蕭北窗竹。窗間枕簟在，來後何人宿？,
醉送李協律赴湖南辟命因寄沈八中丞,白居易,富陽山底樟亭畔，立馬停舟飛酒盂。曾共中丞情繾綣，暫留協律語踟躕。紫微星北承恩去，青草湖南稱意無？不羨君官羨君幕，幕中收得阮元瑜。,
吳宮辭,白居易,一入吳王殿，無人睹翠娥。樓高時見舞，宮靜夜聞歌。半露胸如雪，斜回臉似波。妍媸各有分，誰敢妒恩多？,
喜入新年自詠　時年七十一。,白居易,白鬚如雪五朝臣，又值新正第七旬。老過佔他藍尾酒，病餘收得到頭身。銷磨歲月成高位，比類時流是幸人。大曆年中騎竹馬，幾人得見會昌春？,
李留守相公見過，池上泛舟，舉酒話及翰林舊,白居易,引棹尋池岸，移尊就菊叢。何言濟川后，相訪釣船中。白首故情在，青雲往事空。同時六學士，五相一漁翁。,
寄上大兄　以後詩在下村居作,白居易,秋鴻過盡無書信，病戴紗巾強出門。獨上荒臺東北望，日西愁立到黃昏。,
竹窗,白居易,常愛輞川寺，竹窗東北廊。一別十餘載，見竹未曾忘。今春二月初，卜居在新昌。未暇作廄庫，且先營一堂。開窗不糊紙，種竹不依行。意取北檐下，窗與竹相當。繞屋聲淅淅，逼人色蒼蒼。煙通杳靄氣，月透玲瓏光。是時三伏天，天氣熱如湯。獨此竹窗下，朝回解衣裳。輕紗一幅巾，小簟六尺床。無客盡日靜，有風終夜涼。乃知前古人，言事頗諳詳。清風北窗臥，可以傲羲皇。,
醉後走筆酬劉五主簿長句之贈，兼簡張大、賈,白居易,劉兄文高行孤立，十五年前名翕習。是時相遇在符離，我年二十君三十。得意忘年心跡親，寓居同縣日知聞。衡門寂寞朝尋我，古寺蕭條暮訪君。朝來暮去多攜手，窮巷貧居何所有。秋燈夜寫聯句詩，春雪朝傾暖寒酒。陴湖綠愛白鷗飛，濉水清憐紅鯉肥。偶語閒攀芳樹立，相扶醉蹋落花歸。張賈弟兄同里巷，乘閒數數來相訪，雨天連宿草堂中，月夜徐行石橋上。我年漸長忽自驚，鏡中冉冉髭鬚生。心畏後時同勵志，身牽前事各求名。問我棲棲何所適，鄉人薦為鹿鳴客。二千里別謝交遊，三十韻詩慰行役。出門可憐唯一身，敝裘瘦馬入鹹秦。鼕鼕街鼓紅塵暗，晚到長安無主人。二賈二張與餘弟，驅車邐迤來相繼。操詞握賦為干戈，鋒銳森然勝氣多。齊入文場同苦戰，五人十載九登科。二張得雋名居甲，美退爭雄重告捷。棠棣輝榮並桂枝，芝蘭芳馥和荊葉。唯有沅犀屈未伸，握中自謂駭雞珍。三年不鳴鳴必大，豈獨駭雞當駭人。元和運啟千年聖，同遇明時餘最幸。始辭祕閣吏王畿，遽列諫垣升禁闈。蹇步何堪鳴珮玉，衰容不稱著朝衣。閶闔晨開朝百辟，冕旒不動香菸碧。步登龍尾上虛空，立去天顏無咫尺。宮花似雪從乘輿，禁月如霜坐直廬。身賤每驚隨內宴，才微常愧草天書。晚鬆寒竹新昌第，職居密近門多閉。日暮銀臺下直回，故人到門門暫開。回頭下馬一相顧，塵土滿衣何處來。斂手炎涼敘未畢，先說舊山今悔出。岐陽旅宦少歡娛，江左羈遊費時日。贈我一篇行路吟，吟之句句披沙金。歲月徒催白髮貌，泥塗不屈青雲心。誰會茫茫天地意，短才獲用長才棄。我隨鵷鷺入煙雲，謬上丹墀為近臣。君同鸞鳳棲荊棘，猶著青袍作選人。惆悵知賢不能薦，徒為出入蓬萊殿。月慚諫紙二百張，歲愧俸錢三十萬。大底浮榮何足道，幾度相逢即身老。且傾斗酒慰羈愁，重話符離問舊遊。北巷鄰居幾家去，東林舊院何人住。武裡村花落復開，流溝山色應如故。感此酬君千字詩，醉中分手又何之。須知通塞尋常事，莫嘆浮沉先後時。慷慨臨歧重相勉，殷勤別後加餐飯。君不見買臣衣錦還故鄉，五十身榮未為晚。,
對新家醞玩自種花,白居易,香麴親看造，芳叢手自栽。迎春報酒熟，垂老看花開。紅蠟半含萼，綠油新醱醅。玲瓏五六樹，瀲灩兩三杯。恐有狂風起，愁無好客來。獨酣還獨語，待取月明回。,
別草堂三絕句,白居易,正聽山鳥向陽眠，黃紙除書落枕前。為感君恩須暫起，爐峰不擬住多年。久眠褐被為居士，忽掛緋袍作使君。身出草堂心不出，廬山未要勒《移文》。三間茅舍向山開，一帶山泉繞舍回。山色泉聲莫惆悵，三年官滿卻歸來。,
與諸同年賀座主侍郎新拜太常，同宴蕭尚書亭,白居易,寵新卿典禮，會盛客徵文。不失遷鶯侶，因成賀燕群。池臺晴間雪，冠蓋暮和雲。共仰曾攀處，年深桂尚薰。,
閒臥寄劉同州,白居易,軟褥短屏風，昏昏醉臥翁。鼻香茶熟後，腰暖日陽中。伴老琴長在，迎春酒不空。可憐閒氣味，唯欠與君同。,
太湖石,白居易,煙翠三秋色，波濤萬古痕。削成青玉片，截斷碧雲根。風氣通巖穴，苔文護洞門。三峰具體小，應是華山孫。,
哭劉敦質,白居易,小樹兩株柏，新土三尺墳。蒼蒼白露草，此地哭劉君。哭君豈無辭，辭雲君子人。如何天不弔，窮悴至終身。愚者多貴壽，賢者獨賤迍。龍亢彼無悔，蠖屈此不伸。哭罷持此辭，吾將詰羲文。,
花前嘆,白居易,前歲花前五十二，今年花前五十五。歲課年功頭髮知，從霜成雪君看取。五年前在杭州有詩云：五十二人頭似霜。幾人得老莫自嫌，樊李吳韋盡成土。樊絳州宗師、李諫議景儉、吳饒州丹、韋侍郎，皆舊往還，相繼喪逝。南州桃李北州梅，且喜年年作花主。花前置酒誰相勸，容坐唱歌滿起舞。容、滿，皆妓名也。欲散重拈花細看，爭知明日無風雨？,
奉和令公綠野堂種花,白居易,綠野堂開佔物華，路人指道令公家。令公桃李滿天下，何用堂前更種花。,老師，讚美詩
李十一舍人鬆園飲小酎酒，得元八侍御詩，敘,白居易,愛酒舍人開小酌，能文御史寄新詩。亂鬆園裡醉相憶，古柏廳前忙不知。早夏我當逃暑日，晚衙君是慮囚時。唯應清夜無公事，新草亭中好一期。元於昇平宅新立草亭。,
府西池北新葺水齋即事招賓偶題十六韻,白居易,繚繞府西面，潺湲池北頭。鑿開明月峽，決破白蘋洲。清淺漪瀾急，夤緣浦嶼幽。直衝行徑斷，平入臥齋流。石疊青稜玉，波翻白片鷗。噴時千點雨，澄處一泓油。絕境應難別，同心豈易求？少逢人愛玩，多是我淹留。夾岸鋪長簟，當軒泊小舟。枕前看鶴浴，床下見魚遊。洞戶斜開扇，疏簾半上鉤。紫浮萍泛泛，碧亞竹修修。讀罷書仍展，棋終局未收。午茶能散睡，卯酒善銷愁。檐雨晚初霽，窗風涼欲休。誰能伴老尹，時復一閒遊？,
燕子樓三首,白居易,滿窗明月滿簾霜，被冷燈殘拂臥床。燕子樓中霜月夜，秋來只為一人長。鈿暈羅衫色似煙，幾回欲著即潸然。自從不舞霓裳曲，疊在空箱十一年。今春有客洛陽回，曾到尚書墓上來。見說白楊堪作柱，爭教紅粉不成灰。,
初致仕後戲酬留守牛相公　並呈分司諸寮友。,白居易,南北東西無所羈，掛冠目在勝分司。探花嘗酒多先到，拜表行香盡不知。炮筍烹魚飽餐後，擁袍枕臂醉眠時。報君一語君應笑，兼亦無心羨保釐。,
問楊瓊,白居易,古人唱歌兼唱情，今人唱歌唯唱聲。欲說向君君不會，試將此語問楊瓊。,
江南喜逢蕭九徹，因話長安舊遊，戲贈五十韻,白居易,憶昔嬉遊伴，多陪歡宴場。寓居同永樂，幽會共平康。師子尋前曲，聲兒出內坊。花深態奴宅，竹錯得憐堂。庭晚開紅藥，門閒蔭綠楊。經過悉同巷，居處盡連牆。時世高梳髻，風流澹作妝。戴花紅石竹，帔暈紫檳榔。鬢動懸蟬翼，釵垂小鳳行。拂胸輕粉絮，暖手小香囊。選勝移銀燭，邀歡舉玉觴。爐煙凝麝氣，酒色注鵝黃。急管停還奏，繁弦慢更張。雪飛回舞袖，塵起繞歌樑。舊曲翻調笑，新聲打義揚。名情推阿軌，巧語許秋娘。風暖春將暮，星迴夜未央。宴餘添粉黛，坐久換衣裳。結伴歸深院，分頭入洞房。彩帷開翡翠，羅薦拂鴛鴦。留宿爭牽袖，貪眠各佔床。綠窗籠水影，紅壁背燈光。索鏡收花鈿，邀人解袷襠。暗嬌妝靨笑，私語口脂香。怕聽鐘聲坐，羞明映縵藏。眉殘蛾翠淺，鬟解綠雲長。聚散知無定，憂歡事不常。離筵開夕宴，別騎促晨裝。去住青門外，留連滻水傍。車行遙寄語，馬駐共相望。雲雨分何處，山川共異方。野行初寂寞，店宿乍恓惶。別後嫌宵永，愁來厭歲芳。幾看花結子，頻見露為霜。歲月何超忽，音容坐渺茫。往還書斷絕，來去夢遊揚。自我辭秦地，逢君客楚鄉。常嗟異岐路，忽喜共舟航。話舊堪垂淚，思鄉數斷腸。愁雲接巫峽，淚竹近瀟湘。月落江湖闊，天高節候涼。浦深煙渺渺，沙冷月蒼蒼。紅葉江楓老，青蕪驛路荒。野風吹蟋蟀，湖水浸菰蔣。帝路何由見，心期不可忘。舊遊千里外，往事十年強。春晝提壺飲，秋林摘橘嘗。強歌還自感，縱飲不成狂。永夜長相憶，逢君各共傷。殷勤萬里意，並寫贈蕭郎。,
以詩代書寄戶部楊侍郎勸買東鄰王家宅,白居易,勸君買取東鄰宅，與我衡門相併開。雲映嵩峰當戶牖，月和伊水入池臺。林園亦要聞閒置，筋力應須及健回。莫學因循白賓客，欲年六十始歸來。,
狂吟七言十四韻,白居易,亦知世是休明世，自想身非富貴身。但恐人間為長物，不如林下作遺民。遊依二室成三友，住近雙林當四鄰。性海澄渟平少浪，心田灑掃淨無塵。香山閒宿一千夜，梓澤連遊十六春。是客相逢皆故舊，無僧每見不殷勤。藥停有喜閒銷疾，金盡無憂醉忘貧。補綻衣裳愧妻女，支援酒肉賴交親。俸隨日計錢盈貫，祿逐年支粟滿囷。尚書致仕請半俸，百斛亦五十千，歲給祿粟二千，可為。洛堰魚鮮供取足，遊村果熟饋爭新。詩章人與傳千首，壽命天教過七旬。點檢一生僥倖事，東都除我更無人。,
寄題周至廳前雙鬆兩鬆自仙遊山移植縣廳。,白居易,憶昨為吏日，折腰多苦辛。歸家不自適，無計慰心神。手栽兩樹鬆，聊以當嘉賓。乘春日一溉，生意漸欣欣。清韻度秋在，綠茸隨日新。始憐澗底色，不憶城中春。有時晝掩關，雙影對一身。盡日不寂寞，意中如三人。忽奉宣室詔，徵為文苑臣。閒來一惆悵，恰似別交親。早知煙翠前，攀玩不逡巡。悔從白雲裡，移爾落囂塵。,
黃石巖下作,白居易,久別鵷鸞侶，深隨鳥獸群。教他遠親故，何處覓知聞。昔日青雲意，今移向白雲。,
初見白髮,白居易,白髮生一莖，朝來明鏡裡。勿言一莖少，滿頭從此始。青山方遠別，黃綬初從仕。未料容鬢間，蹉跎忽如此。,
曲江醉後贈諸親故,白居易,郭東丘墓何年客？江畔風光幾日春？只合殷勤逐杯酒，不須疏索向交親。中天或有長生藥，下界應無不死人。除卻醉來開口笑，世間何事更關身？,
雪中酒熟欲攜訪吳監先寄此詩,白居易,新雪對新酒，憶同傾一杯。自然須訪戴，不必待延枚。雪賦雲：延枚叟。陳榻無辭解，袁門莫懶開。笙歌與談笑，隨事自將來。,
秦中吟十首序,白居易,貞元、元和之際，予在長安，聞見之間，有足悲者。因直歌其事，命為《秦中吟》,
和李勢女,白居易,減一分太短，增一分太長。不朱面若花，不粉肌如霜。色為天下豔，心乃女中郎。自言重不幸，家破身未亡。人各有一死，此死職所當。忍將先人體，與主為疣瘡。妾死主意快，從此兩無妨。願信赤心語，速即白刃光。南郡忽感激，卻立舍鋒芒。撫背稱阿姊，歸我如歸鄉。竟以恩信待，豈止猜妒忘。由來几上肉，不足揮干將。南郡死已久，骨枯墓蒼蒼。願於墓上頭，立石鐫此章。勸誡天下婦，不令陰勝陽。,
種荔枝,白居易,紅顆珍珠誠可愛，白鬚太守亦何痴。十年結子知誰在，自向庭中種荔枝。,
立秋夕有懷夢得,白居易,露簟荻竹清，風扇蒲葵輕。一與故人別，再見新蟬鳴。是夕涼飈起，閒境入幽情。回燈見棲鶴，隔竹聞吹笙。夜茶一兩杓，秋吟三數聲。所思渺千里，雲外長洲城。,
和夢得夏至憶蘇州呈盧賓客,白居易,憶在蘇州日，常諳夏至筵。粽香筒竹嫩，炙脆子鵝鮮。水國多臺榭，吳風尚管絃。每家皆有酒，無處不過船。交印君相次，褰帷我在前。此鄉俱老矣，東望共依然。洛下麥秋月，江南梅雨天。齊雲樓上事，已上十三年。,
雲門寺,白居易,昨夜有風雨，雲奔天地合。龍吟古石樓，虎嘯層巖閣。幽意未盡懷，更行三五匝。,
苦熱題恆寂師禪室,白居易,人人避暑走如狂，獨有禪師不出房。可是禪房無熱到？但能心靜即身涼。,
微之到通州日授館未安見塵壁間有數行,白居易,字讀之即僕舊詩其落句雲綠水紅蓮一朵開千花百草無顏色然不知題者何人也微之吟歎不足因綴一章兼錄僕詩本同寄省其詩乃是十五年前初及第時贈長安妓人阿軟絕句緬思往事杳若夢中懷舊感今因酬長句十五年前似夢遊，曾將詩句結風流。偶助笑歌嘲阿軟，可知傳誦到通州。昔教紅袖佳人唱，今遣青衫司馬愁。惆悵又聞題處所，雨淋江館破牆頭。,
七言十二句贈駕部吳郎中七兄,白居易,四月天氣和且清，綠槐陰合沙堤平。獨騎善馬銜鐙穩，初著單衣肢體輕。退朝下直少徒侶，歸舍閉門無送迎。風生竹夜窗間臥，月照鬆時臺上行。春酒冷嘗三數醆，曉琴閒弄十餘聲。幽懷靜境何人別，唯有南宮老駕兄。,
韓公堆寄元九,白居易,韓公堆北澗西頭，冷雨涼風拂面秋。努力南行少惆悵，江州猶似勝通州。,
江郎山,白居易,林慮雙童長不食，江郎三子夢還家。安得此身生羽翼，與君來往共煙霞。,
太湖石,白居易,遠望老嵯峨，近觀怪嶔崟。才高八九尺，勢若千萬尋。嵌空華陽洞，重疊匡山岑。邈矣仙掌迥，呀然劍門深。形質冠今古，氣色通晴陰。未秋已瑟瑟，欲雨先沈沈。天姿信為異，時用非所任。磨刀不如礪，搗帛不如砧。何乃主人意，重之如萬金。豈伊造物者，獨能知我心。,
戲答思黯　思黯有能箏者，以此戲之。,白居易,何時得見十三絃，待取無雲有月天。願得金波明似鏡，鏡中照出月中仙。,
浦中夜泊,白居易,暗上江堤還獨立，水風霜氣夜稜稜。回看深浦停舟處，蘆荻花中一點燈。,
雨中招張司業宿,白居易,過夏衣香潤，迎秋簟色鮮。斜支花石枕，臥詠蕊珠篇。泥濘非遊日，陰沉好睡天。能來同宿否，聽雨對床眠。,
中書連直寒食不歸因懷元九,白居易,去歲清明日，南巴古郡樓。今年寒食夜，西省鳳池頭。並上新人直，難隨舊伴遊。誠知視草貴，未免對花愁。鬢髮莖莖日，光陰寸寸流。經春不同宿，何異在忠州？,
春憶二林寺舊遊因寄朗滿晦三上人,白居易,一別東林三度春，每春常似憶情親。頭陀會裡為逋客，供俸班中作老臣。清淨久辭香火伴，塵勞難索幻泡身。最慚僧社題橋處，十八人名空一人。,
聽琵琶勸殷協律酒,白居易,何堪朔塞胡關曲，又是秋天雨夜聞。青冢葬時沙莽莽，烏孫愁處雪紛紛。知君怕病推辭酒，故遣琵琶勸諫君。,
雪中即事答微之,白居易,連夜江雲黃慘澹，平明山雪白模糊。銀河沙漲三千里，梅嶺花排一萬株。北市風生飄散面，東樓日出照凝酥。誰家高士關門戶，何處行人失道途。舞鶴庭前毛稍定，搗衣砧上練新鋪。戲團稚女呵紅手，愁坐衰翁對白鬚。壓瘴一州除疾苦，呈豐萬井盡歡娛。潤含玉德懷君子，寒助霜威憶大夫。莫道煙波一水隔，何妨氣候兩鄉殊。越中地暖多成雨，還有瑤臺瓊樹無。,
和渭北劉大夫借便秋遮虜寄朝中親友,白居易,巨鎮為邦屏，全材作國楨。韜鈐漢上將，文墨魯諸生。豹虎關西卒，金湯渭北城。寵深初受棨，威重正揚兵。陣佔山河布，軍諳水草行。夏苗侵虎落，宵遁失蕃營。雲隊攢戈戟，風行卷旆旌。堠空烽火滅，氣勝鼓鼙鳴。胡馬辭南牧，周師罷北征。回頭問天下，何處有欃槍。,
馮閣老處見與嚴郎中酬和詩因戲贈絕句,白居易,乍來天上宜清淨，不用回頭望故山。縱有舊遊君莫憶，塵心起即墮人間。,
埇橋舊業,白居易,別業埇城北，拋來二十春。改移新徑路，變換舊村鄰。有稅田疇薄，無官弟侄貧。田園何用問，強半屬他人。,
早秋獨夜,白居易,井梧涼葉動，鄰杵秋聲發。獨向檐下眠，覺來半床月。,
詠史　九年十一月作。,白居易,秦磨利刀斬李斯，齊燒沸鼎烹酈其。可憐黃綺入商洛，閒臥白雲歌紫芝。彼為菹醢機上盡，此作鸞凰天外飛。去者逍遙來者死，乃知禍福非天為。,
三月三十日題慈恩寺,白居易,慈恩春色今朝盡，盡日徘徊倚寺門。惆悵春歸留不得，紫藤花下漸黃昏。,
詠家醞十韻,白居易,獨醒從古笑靈均，長醉如今斅伯倫。舊法依稀傳自杜，新方要妙得於陳。井泉王相資重九，麴糵精靈用上寅。釀糯豈勞炊範黍，撇篘何假漉陶巾。常嫌竹葉猶凡濁，始覺榴花不正真。甕揭開時香酷烈，瓶封貯後味甘辛。捧疑明水從空化，飲似陽和滿腹春。色洞玉壺無表裡，光搖金醆有精神。能銷忙事成閒事，轉得憂人作樂人。應是世間賢聖物，與君還往擬終身。,
自城東至以詩代書戲招李六拾遺崔二十六先輩,白居易,青門走馬趁心期，惆悵歸來已校遲。應過唐昌玉蕊後，猶當崇敬牡丹時。暫遊還憶崔先輩，欲醉先邀李拾遺。尚殘半月芸香俸，不作歸糧作酒貲。,
留題天竺靈隱兩寺,白居易,在郡六百日，入山十二回。宿因月桂落，醉為海榴開。黃紙除書到，青宮詔命催。僧徒多悵望，賓從亦裴回。寺闇煙埋竹，林香雨落梅。別橋憐白石，辭洞戀青苔。漸出鬆間路，猶飛馬上杯。誰教冷泉水，送我下山來。,
新居早春二首,白居易,靜巷無來客，深居不出門。鋪沙蓋苔面，掃雪擁鬆根。漸暖宜閒步，初晴愛小園。覓花都未有，唯覺樹枝繁。地潤東風暖，閒行踏草芽。呼童遣移竹，留客伴嘗茶。溜滴檐冰盡，塵浮隙日斜。新居未曾到，鄰里是誰家？,
罷灸,白居易,病身佛說將何喻，變滅須臾豈不聞。莫遣淨名知我笑，休將火艾灸浮雲。維摩經雲：是身如浮雲，須臾變滅也。,
贈能七倫,白居易,澗鬆高百尋，四時寒森森。臨風有清韻，向日無曲陰。如何時俗人，但賞桃李林。豈不知堅貞，芳馨誘其心。能生學為文，氣高功亦深。手中一百篇，句句披沙金。苦節二十年，無人振陸沉。今我尚貧賤，徒為爾知音。,
早春醉吟寄太原令狐相公蘇州劉郎中,白居易,雪夜閒遊多秉燭，花時暫出亦提壺。別來少遇新詩敵，老去難逢舊飲徒。大振威名降北虜，勤行惠化活東吳。不知歌酒騰騰興，得似河南醉尹無？,
洛下送牛相公出鎮淮南,白居易,北闕至東京，風光十六程。坐移丞相閣，春入廣陵城。紅旆擁雙節，白鬚無一莖。萬人開路看，百吏立班迎。閫外君彌重，樽前我亦榮。何須身自得，將相是門生。元和初，牛相公應制策登第三等，予為翰林考核官。,
歲暮呈思黯相公皇甫郎之及夢得尚書,白居易,歲暮皤然一老夫，十分流輩九分無。莫嫌身病人扶侍，猶勝無身可遣扶。,
過天門街,白居易,雪盡終南又欲春，遙憐翠色對紅塵。千車萬馬九衢上，回首看山無一人。,
琴酒,白居易,耳根得聽琴初暢，心地忘機酒半酣。若使啟期兼解醉，應言四樂不言三。,
好聽琴,白居易,本性好絲桐，塵機聞即空。一聲來耳裡，萬事離心中。清暢堪銷疾，恬和好養蒙。尤宜聽三樂，安慰白頭翁。,
失婢,白居易,宅院小牆庳，坊門帖榜遲。舊恩慚自薄，前事悔難追。籠鳥無常主，風花不戀枝。今宵在何處，唯有月明知。,
亂後過流溝寺,白居易,九月徐州新戰後，悲風殺氣滿山河。唯有流溝山下寺，門前依舊白雲多。,
分司東都寄牛相公十韻,白居易,忽忽心如夢，星星鬢似絲。縱貧長有酒，雖老未拋詩。儉薄身都慣，疏頑性頗宜。飯粗餐亦飽，被暖起常遲。萬里歸何得，三年伴是誰？華亭鶴不去，天竺石相隨。餘罷杭州，得華亭鶴、天竺石同載而歸。王尹貰將馬，田家賣與池。開門閒坐日，繞水獨行時。懶慢交遊許，衰羸相府知。官寮幸無事，可惜不分司。,
戊申歲暮詠懷三首,白居易,窮冬月末兩三日，半百年過六七時。龍尾趁朝無氣力，牛頭參道有心期。榮華外物終須悟，老病傍人豈得知。猶被妻兒教漸退，莫求致仕且分司。唯生一女才十二，只欠三年未六旬。婚嫁累輕何怕老，飢寒心慣不憂貧。紫泥丹筆皆經手，赤紱金章盡到身。更擬踟躕覓何事，不歸嵩洛作閒人？七年囚閉作籠禽，但願開籠便入林。幸得展張今日翅，不能辜負昔時心。人間禍福愚難料，世上風波老不禁。萬一差池似前事，又應追悔不抽簪。,
憶杭州梅花因敘舊遊寄蕭協律,白居易,三年閒悶在餘杭，曾為梅花醉幾場。伍相廟邊繁似雪，孤山園裡麗如妝。蹋隨遊騎心長惜，折贈佳人手亦香。賞自初開直至落，歡因小飲便成狂。薛劉相次埋新壟，沈謝雙飛出故鄉。薛劉二客，沈、謝二妓，皆當時歌酒之侶。歌伴酒徒零散盡，唯殘頭白老蕭郎。,
病中辱張常侍題集賢院詩因以繼和,白居易,天祿閣門開，甘泉侍從回。圖書皆帝籍，寮友盡仙才。騎省通中掖，龍樓隔上臺。猶憐病宮相，詩寄洛陽來。,
答夢得八月十五日夜玩月見寄,白居易,南國碧雲客，東京白首翁。松江初有月，伊水正無風。遠思兩鄉斷，清光千里同。不知娃館上，何似石樓中？其夜，餘在龍門石樓上望月。,
山中五絕句　,白居易,遊嵩陽見五物，各有所感，感興不同，隨興而吟，因成五絕。,
微雨夜行,白居易,漠漠秋雲起，稍稍夜寒生。但覺衣裳溼，無點亦無聲。,描寫秋天，描寫雨
寄湘靈,白居易,淚眼凌寒凍不流，每經高處即回頭。遙知別後西樓上，應憑欄干獨自愁。,
對鏡,白居易,三分鬢髮二分絲，曉鏡秋容相對時。去作忙官應太老，退為閒叟未全遲。靜中得味何須道，穩處安身更莫疑。若使至今黃綺在，聞吾此語亦分司。,
臨江送夏瞻　瞻年七十餘。,白居易,悲君老別我沾巾，七十無家萬里身。愁見舟行風又起，白頭浪裡白頭人。,
勸酒十四首並序,白居易,予分秩東都，居多暇日。閒來輒飲，醉後輒吟，若無詞章，不成謠詠。每發一意，則成一篇，凡十四篇，皆主於酒，聊以自勸，故以何處難忘酒、不如來飲酒命篇。,
舟中雨夜,白居易,江雲暗悠悠，江風冷修修。夜雨滴船背，夜浪打船頭。船中有病客，左降向江州。,
心問身,白居易,心問身云何泰然，嚴冬暖被日高眠。放君快活知恩否，不早朝來十一年。,
和韋庶子遠坊赴宴未夜先歸之作兼呈裴員外,白居易,促席留歡日未曛，遠坊歸思已紛紛。無妨按轡行乘月，何必逃杯走似雲。銀燭忍拋楊柳曲，金鞍潛送石榴裙。到時常晚歸時早，笑樂三分校一分。,
題李次雲窗竹,白居易,不用裁為鳴鳳管，不須截作釣魚竿。千花百草凋零後，留向紛紛雪裡看。,
家釀新熟每嘗輒醉妻侄等勸令少飲因成長句以,白居易,君應怪我朝朝飲，不說向君君不知。身上幸無疼痛處，甕頭正是撇嘗時。劉妻勸諫夫休醉，王侄分疏叔不痴。六十三翁頭雪白，假如醒黠欲何為？,
重陽席上賦白菊,白居易,滿園花菊鬱金黃，中有孤叢色似霜。還似今朝歌酒席，白頭翁入少年場。,重陽節，描寫菊花
送幼史,白居易,淮右寇未散，江西歲再徂。故里干戈地，行人風雪途。此時與爾別，江畔立踟躕。,
重尋杏園,白居易,忽憶芳時頻酩酊，卻尋醉處重裴回。杏花結子春深後，誰解多情又獨來。,
偶吟自慰兼呈夢得　予與夢得甲子同，今俱七,白居易,且喜同年滿七旬，莫嫌衰病莫嫌貧。已為海內有名客，又佔世間長命人。耳裡聲聞新將相，眼前失盡故交親。尊榮富壽難兼得，閒坐思量最要身。,
春遊二林寺,白居易,下馬二林寺，翛然進輕策。朝為公府吏，暮作靈山客。二月匡廬北，冰雪始消釋。陽叢抽茗芽，陰竇洩泉脈。熙熙風土暖，藹藹雲嵐積。散作萬壑春，凝為一氣碧。身閒易飄泊，官散無牽迫。緬彼十八人，古今同此適。是年淮寇起，處處興兵革。智士勞思謀，戎臣苦徵役。獨有不才者，山中弄泉石。,
晚歲,白居易,壯歲忽已去，浮榮何足論。身為百口長，官是一州尊。不覺白雙鬢，徒言朱兩轓。病難施郡政，老未答君恩。歲暮別兄弟，年衰無子孫。惹愁諳世網，治苦賴空門。攬帶知腰瘦，看燈覺眼昏。不緣衣食系，尋合返丘園。,
泛太湖書事寄微之,白居易,煙渚雲帆處處通，飄然舟似入虛空。玉杯淺酌巡初匝，金管徐吹曲未終。黃夾纈林寒有葉，碧琉璃水淨無風。避旗飛鷺翩翻白，驚鼓跳魚拔剌紅。澗雪壓多鬆偃蹇，巖泉滴久石玲瓏。書為故事留湖上，吟作新詩寄浙東。所見勝景，多記在湖中石上。軍府威容從道盛，江山氣色定知同。報君一事君應羨，五宿澄波皓月中。,
歲暮枉衢州張使君書並詩因以長句報之,白居易,西州彼此意何如，官職蹉跎歲欲除。浮石潭邊停五馬，望濤樓上得雙魚。萬言舊手才難敵，五字新題思有餘。貧薄詩家無好物，反投桃李報瓊琚。,
和裴令公南莊絕句,白居易,陶廬僻陋那堪比，謝墅幽微不足攀。何似嵩峰三十六，長隨申甫作家山。,
點額魚,白居易,龍門點額意何如，紅尾青鬐卻返初。見說在天行雨苦，為龍未必勝為魚。,
夏日閒放,白居易,時暑不出門，亦無賓客至。靜室深下簾，小庭新掃地。褰裳復岸幘，閒傲得自恣。朝景枕簟清，乘涼一覺睡。午餐何所有，魚肉一兩味。夏服亦無多，蕉紗三五事。資身既給足，長物徒煩費。若比簞瓢人，吾今太富貴。,
"洛下雪中,頻與劉李二賓客宴集，因寄汴州李",白居易,水南水北雪紛紛，雪裡歡遊莫厭頻。日日暗來唯老病，年年少去是交親。碧氈帳暖梅花溼，紅燎爐香竹葉春。今日鄒枚俱在洛，梁園置酒召何人。,
夜聞賈常州崔湖州茶山境會想羨歡宴因寄此詩,白居易,遙聞境會茶山夜，珠翠歌鐘俱繞身。盤下中分兩州界，燈前合作一家春。青娥遞舞應爭妙，紫筍齊嘗各鬥新。自嘆花時北窗下，蒲黃酒對病眠人。,
分司初到洛中偶題六韻兼戲呈馮尹,白居易,相府念多病，春宮容不才。官銜依口得，俸料逐身來。白首林園在，紅塵車馬回。招呼新客侶，掃掠舊池臺。小舫宜攜樂，新荷好蓋杯。不知金谷主，早晚賀筵開。,
戲答林園,白居易,豈獨西坊來往頻，偷閒處處作遊人。衡門雖是棲遲地，不可終朝鎖老身。,
重戲答,白居易,小水低亭自可親，大池高館不關身。林園莫妒裴家好，憎故憐新豈是人？,
遇物感興因示子弟,白居易,聖擇狂夫言，俗信老人語。我有老狂詞，聽之吾語汝。吾觀器用中，劍銳鋒多傷。吾觀形骸內，骨勁齒先亡。寄言處世者，不可苦剛強。龜性愚且善，鳩心鈍無惡。人賤拾支床，鶻欺擒暖腳。寄言立身者，不得全柔弱。彼固罹禍難，此未免憂患。於何保終吉，強弱剛柔間。上遵周孔訓，旁鑑老莊言。不唯鞭其後，亦要軛其先。,
魏王堤,白居易,花寒懶發鳥慵啼，信馬閒行到日西。何處未春先有思，柳條無力魏王堤。,
夢得相過，援琴命酒，因彈秋思，偶詠所懷，,白居易,閒居靜侶偶相招，小飲初酣琴欲調。我正風前弄秋思，君應天上聽雲韶。雲韶，雅曲，上多與宰相同聽之。時和始見陶鈞力，物遂方知盛聖朝。雙鳳棲梧魚在藻，飛沈隨分各逍遙。,
城上夜宴,白居易,留春不住登城望，惜夜相將秉燭遊。風月萬家河兩岸，笙歌一曲郡西樓。詩聽越客吟何苦，酒別吳娃勸不休。從道人生都是夢，夢中歡笑亦勝愁。,
酬別微之　臨都驛醉後作。,白居易,灃頭峽口錢唐岸，三別都經二十年。且喜筋骸俱健在，勿嫌須鬢各皤然。君歸北闕朝天帝，我住東京作地仙。博望自來非棄置，承明重入莫拘牽。醉收杯杓停燈語，寒展衾裯對枕眠。猶被分司官系絆，送君不得過甘泉。,
戲答諸少年,白居易,顧我長年頭似雪，饒君壯歲氣如雲。朱顏今日雖欺我，白髮他時不放君。,
夜宴醉後留獻裴侍中,白居易,九燭臺前十二姝，主人留醉任歡娛。翩翻舞袖雙飛蝶，宛轉歌聲一索珠。坐久欲醒還酩酊，夜深初散又踟躕。南山賓客東山妓，此會人間曾有無？,
仲夏齋居偶題八韻寄微之及崔湖州,白居易,腥血與葷蔬，停來一月餘。肌膚雖瘦損，方寸任清虛。體適通宵坐，頭慵隔日梳。眼前無俗物，身外即僧居。水榭風來遠，鬆廊雨過初。褰簾放巢燕，投食施池魚。久別閒遊伴，頻勞問疾書。不知湖與越，吏隱興何如。,
驃國樂－欲王化之先邇後遠也,白居易,驃國樂，驃國樂，出自大海西南角。雍羌之子舒難陀，來獻南音奉正朔。德宗立仗御紫庭，黈纊不塞為爾聽。玉螺一吹椎髻聳，銅鼓一擊文身踴。珠纓炫轉星宿搖，花鬘斗藪龍蛇動。曲終王子啟聖人，臣父願為唐外臣。左右歡呼何翕習，至尊德廣之所及。須臾百辟詣閣門，俯伏拜表賀至尊。伏見驃人獻新樂，請書國史傳子孫。時有擊壤老農父，暗測君心閒獨語。聞君政化甚聖明，欲感人心致太平。感人在近不在遠，太平由實非由聲。觀身理國國可濟，君如心兮民如體。體生疾苦心憯悽，民得和平君愷悌。貞元之民若未安，驃樂雖聞君不嘆。貞元之民苟無病，驃樂不來君亦聖。驃樂驃樂徒喧喧，不如聞此芻蕘言。,
見敏中初到邠寧秋日登城樓詩，詩中頗多鄉思,白居易,想爾到邊頭，蕭條正值秋。二年貧御史，八月古邠州。絲管聞雖樂，風沙見亦愁。望鄉心若苦，不用數登樓。,
登觀音臺望城,白居易,百千家似圍棋局，十二街2如種菜畦。遙認微微入朝火3，一條星宿五門西。,
山下宿,白居易,獨到山下宿，靜向月中行。何處水邊碓，夜舂雲母聲。,
贈鄰里往還,白居易,問予何故獨安然，免被飢寒婚嫁牽。骨肉都盧無十口，糧儲依約有三年。但能斗藪人間事，便是逍遙地上仙。唯恐往還相厭賤，南家飲酒北家眠。,
送宗實上人遊江南,白居易,忽辭洛下緣何事，擬向江南住幾時。每過渡頭應問法，無妨菩薩是船師。,
贈江客,白居易,江柳影寒新雨地，塞鴻聲急欲霜天。愁君獨向沙頭宿，水繞蘆花月滿船。,
予以長慶二年冬十月到杭州明年秋九月始與範,白居易,盧賈汝南周元範蘭陵蕭悅清河崔求東萊劉方輿同遊恩德寺之泉洞竹石籍甚久矣及茲目擊果愜心期因自嗟雲到郡週歲方來入寺半日復去俯視朱綬仰睇白雲有愧於心遂留絕句雲水埋藏恩德洞，簪裾束縛使君身。暫來不宿歸州去，應被山呼作俗人。,
酬別周從事二首,白居易,腰痛拜迎人客倦，眼昏勾押簿書難。辭官歸去緣衰病，莫作陶潛范蠡看。洛下田園久拋擲，吳中歌酒莫留連。嵩陽雲樹伊川月，已校歸遲四五年。,
廬山草堂夜雨獨宿寄牛二李七庾三十二員外,白居易,丹霄攜手三君子，白髮垂頭一病翁。蘭省花時錦帳下，廬山雨夜草菴中。終身膠漆心應在，半路雲泥跡不同。唯有無生三昧觀，榮枯一照兩成空。,
夜深行,白居易,百牢關外夜行客，三殿角頭宵直人。莫道近臣勝遠使，其如同是不閒身。,
江岸梨花,白居易,梨花有思緣和葉，一樹江頭惱殺君。最似孀閨少年婦，白妝素袖碧紗裙。,
春江閒步贈張山人,白居易,江景又妍和，牽愁發浩歌。晴沙金屑色，春水麴塵波。紅簇交枝杏，青含卷葉荷。藉莎憐軟暖，憩樹愛婆娑。書信朝賢斷，知音野老多。相逢不閒語，爭奈日長何？,
江上對酒二首,白居易,酒助疏頑性，琴資緩慢情。有慵將送老，無智可勞生。忽忽忘機坐，倀倀任執行。家鄉安處是，那獨在神京？久貯滄浪意，初辭桎梏身。昏昏常帶酒，默默不應人。坐穩便箕踞，眠多愛欠伸。客來存禮數，始著白綸巾。,
寄楊六侍郎　時楊初授戶部，予不赴同州。,白居易,西戶最榮君好去，左馮雖穩我慵來。秋風一箸鱸魚鱠，張翰搖頭喚不回。,
山路偶興,白居易,筋力未全衰，僕馬不至弱。又多山水趣，心賞非寂寞。捫蘿上煙嶺，蹋石穿雲壑。谷鳥晚仍啼，洞花秋不落。提籠復攜榼，遇勝時停泊。泉憩茶數甌，嵐行酒一酌。獨吟還獨嘯，此興殊未惡。假使在城時，終年有何樂。,
和元九與呂二同宿話舊感贈,白居易,見君新贈呂君詩，憶得同年行樂時。爭入杏園齊馬首，潛過柳曲鬥蛾眉。八人云散俱遊宦，七度花開盡別離。聞道秋娘猶且在，至今時復問微之。,
初下漢江，舟中作，寄兩省給舍,白居易,秋水淅紅粒，朝煙烹白鱗。一食飽至夜，一臥安達晨。晨無朝謁勞，夜無直宿勤。不知兩掖客，何似扁舟人？尚想到郡日，且稱守土臣。猶須副憂寄，恤隱安疲民。期年庶報政，三年當退身。終使滄浪水，濯吾纓上塵。,
閏九月九日獨飲,白居易,黃花叢畔綠尊前，猶有些些舊管絃。偶遇閏秋重九日，東籬獨酌一陶然。自從九月持齋戒，不醉重陽十五年。,
憶洛中所居,白居易,忽憶東都宅，春來事宛然。雪銷行徑裡，水上臥房前。厭綠栽黃竹，嫌紅種白蓮。醉教鶯送酒，閒遣鶴看船。幸是林園主，慚為食祿牽。宦情薄似紙，鄉思急於弦。豈合姑蘇守，歸休更待年。,
題新澗亭兼酬寄朝中親故見贈,白居易,何處披襟風快哉，一亭臨澗四門開。金章紫綬辭腰去，白石清泉就眼來。自得所宜還獨樂，各行其志莫相咳。禽魚出得池籠後，縱有人呼可更回。,
尋春題諸家園林,白居易,聞健朝朝出，乘春處處尋。天供閒日月，人借好園林。漸以狂為態，都無悶到心。平生身得所，未省似而今。,
宿東亭曉興,白居易,溫溫土爐火，耿耿紗籠燭。獨抱一張琴，夜入東齋宿。窗聲度殘漏，簾影浮初旭。頭養曉梳多，眼昏春睡足。負暄檐宇下，散步池塘曲。南雁去未回，東風來何速。雪依瓦溝白，草繞牆根綠。何言萬戶州，太守常幽獨？,
初授祕監並賜金紫閒吟小酌偶寫所懷,白居易,紫袍新祕監，白首舊書生。鬢雪人間壽，腰金世上榮。子孫無可念，產業不能營。酒引眼前興，詩留身後名。閒傾三數酌，醉詠十餘聲。便是羲皇代，先從心太平。,
鵝贈鶴,白居易,君因風送入青雲，我被人驅向鴨群。雪頸霜毛紅網掌，請看何處不如君？,
天津橋,白居易,津橋東北斗亭西，到此令人詩思迷。眉月晚生神女浦，臉波春傍窈娘堤。柳絲嫋嫋風繰出，草縷茸茸雨剪齊。報道前驅少呼喝，恐驚黃鳥不成啼。,
高僕射,白居易,富貴人所愛，聖人去其泰。所以致仕年，著在禮經內。玄元亦有訓，知止則不殆。二疏獨能行，遺蹟東門外。清風久銷歇，迨此向千載。斯人古亦稀，何況今之代。遑遑名利客，白首千百輩。惟有高僕射，七十懸車蓋。我年雖未老，歲月亦云邁。預恐耄及時，貪榮不能退。中心私自儆，何以為我戒。故作僕射詩，書之於大帶。,
吳中好風景二首,白居易,吳中好風景，八月如三月。水荇葉仍香，木蓮花未歇。海天微雨散，江郭纖埃滅。暑退衣服幹，潮生船舫活。兩衙漸多暇，亭午初無熱。騎吏語使君，正是遊時節。吳中好風景，風景無朝暮。曉色萬家煙，秋聲八月樹。舟移管絃動，橋擁旌旗駐。改號齊雲樓，重開武丘路。況當豐熟歲，好是歡遊處。州民勸使君，且莫拋官去。,
別蘇州,白居易,浩浩姑蘇民，鬱郁長洲城。來慚荷寵命，去愧無能名。青紫行將吏，班白列黎氓。一時臨水拜，十里隨舟行。餞筵猶未收，徵棹不可停。稍隔煙樹色，尚聞絲竹聲。悵望武丘路，沉吟滸水亭。還鄉信有興，去郡能無情。,
南陽小將張彥硤口鎮稅人場射虎歌,白居易,海內昔年狎太平，橫目穰穰何崢嶸。天生天殺豈天怒，忍使朝朝喂猛虎。關東驛路多丘荒，行人最忌稅人場。張彥雄特製殘暴，見之叱起如叱羊。鳴弦霹靂越幽阻，往往依林猶抵拒。草際旋看委錦茵，腰間不更抽白羽。老饕已斃眾雛恐，童稚揶揄皆自勇。忠良效順勢亦然，一劍猜狂敢輕動。有文有武方為國，不是英雄伏不得。試徵張彥作將軍，幾個將軍願策勳？,
盧侍御小妓乞詩，座上留贈,白居易,鬱金香汗裛歌巾，山石榴花染舞裙。好似文君還對酒，勝於神女不歸雲。夢中那及覺時見，宋玉荊王應羨君。,
重寄荔枝與楊使君時聞楊使君欲種植故有落句,白居易,摘來正帶凌晨露，寄去須憑下水船。映我緋衫渾不見，對公銀印最相鮮。香連翠葉真堪畫，紅透青籠實可憐。聞道萬州方欲種，愁君得吃是何年？,
新制綾襖成感而有詠,白居易,水波文襖造新成，綾軟綿勻溫復輕。晨興好擁向陽坐，晚出宜披蹋雪行。鶴氅毳疏無實事，木棉花冷得虛名。宴安往往嘆侵夜，臥穩昏昏睡到明。百姓多寒無可救，一身獨暖亦何情。心中為念農桑苦，耳裡如聞飢凍聲。爭得大裘長萬丈，與君都蓋洛陽城？,憂國憂民
曲江早秋二年作。,白居易,秋波紅蓼水，夕照青蕪岸。獨信馬蹄行，曲江池四畔。早涼晴後至，殘暑暝來散。方喜炎燠銷，復嗟時節換。我年三十六，冉冉昏復旦。人壽七十稀，七十新過半。且當對酒笑，勿起臨風嘆。,
張十八,白居易,諫垣幾見遷遺補，憲府頻聞轉殿監。獨有詠詩張太祝，十年不改舊官銜。,
早春雪後贈洛陽李長官長水鄭明府二同年,白居易,獻歲晴和風景新，銅駝街郭暖無塵。府庭共賀三川雪，縣道分行百里春。朱紱洛陽官位屈，青袍長水俸錢貧。有何功德紆金紫，若比同年是幸人。,
題龍門堰西澗,白居易,東岸菊叢西岸柳，柳陰煙合菊花開。一條秋水琉璃色，闊狹才容小舫回。除卻悠悠白少傅，何人解入此中來？,
醉吟,白居易,醉來忘渴復忘飢，冠帶形骸杳若遺。耳底齋鍾初過後，心頭卯酒未消時。臨風朗詠從人聽，看雪閒行任馬遲。應被眾疑公事慢，承前府尹不吟詩。,
宿府池西亭,白居易,池上平橋橋下亭，夜深睡覺上橋行。白頭老尹重來宿，十五年前舊月明。,
閒居貧活計,白居易,冠蓋閒居少，簞瓢陋巷深。稱家開戶牖，量力置園林。儉薄身都慣，營為力不任。飢烹一斤肉，暖臥兩重衾。樽有陶潛酒，囊無陸賈金。莫嫌貧活計，更富即勞心。,
醉後重贈晦叔,白居易,老伴知君少，歡情向我偏。無論疏與數，相見輒欣然。各以詩成癖，俱因酒得仙。笑回青眼語，醉並白頭眠。豈是今投分，多疑宿結緣。人間更何事，攜手送衰年。,
喜老自嘲,白居易,面黑頭雪白，自嫌還自憐。毛龜蓍下老，蝙蝠鼠中仙。名籍同逋客，衣裝類古賢。裘輕披白毳，靴暖蹋烏氈。周易休開卦，陶琴不上弦。任從人棄擲，自與我周旋。鐵馬因疲退，鉛刀以鈍全。行開第八秩，可謂盡天年。時俗謂七十已上為開第八秩。,
出府歸吾廬,白居易,出府歸吾廬，靜然安且逸。更無客干謁，時有僧問疾。家僮十餘人，櫪馬三四匹。慵發經旬臥，興來連日出。出遊愛何處，嵩碧伊瑟瑟。況有清和天，正當疏散日。身閒自為貴，何必居榮秩。心足即非貧，豈唯金滿室。吾觀權勢者，苦以身徇物。炙手外炎炎，履冰中慄慄。朝飢口忘味，夕惕心憂失。但有富貴名，而無富貴實。,
和知非,白居易,因君知非問，詮較天下事。第一莫若禪，第二無如醉。禪能泯人我，醉可忘榮悴。與君次第言，為我少留意。儒教重禮法，道家養神氣。重禮足滋彰，養神多避忌。不如學禪定，中有甚深味。曠廓瞭如空，澄凝勝於睡。屏除默默唸，銷盡悠悠思。春無傷春心，秋無感秋淚。坐成真諦樂，如受空王賜。既得脫塵勞，兼應離慚愧。除禪其次醉，此說非無謂。一酌機即忘，三杯性鹹遂。逐臣去室婦，降虜敗軍帥。思苦膏火煎，憂深扃鎖祕。須憑百杯沃，莫惜千金費。便似罩中魚，脫飛生兩翅。勸君雖老大，逢酒莫迴避。不然即學禪，兩途同一致。,
把酒,白居易,把酒仰問天，古今誰不死？所貴未死間，少憂多歡喜。窮通諒在天，憂喜即由己。是故達道人，去彼而取此。勿言未富貴，久忝居祿仕。借問宗族間，幾人拖金紫？勿憂漸衰老，且喜加年紀。試數班行中，幾人及暮齒？朝餐不過飽，五鼎徒為爾。夕寢止求安，一衾而已矣。此外皆長物，於我雲相似。有子不留金，何況兼無子？,
西省北院新構小亭，種竹開窗，東通騎省，與,白居易,結托白鬚伴，因依青竹叢。題詩新壁上，過酒小窗中。深院晚無日，虛檐涼有風。金貂醉看好，回首紫垣東。,
秋暮西歸途中書情,白居易,耿耿旅燈下，愁多常少眠。思鄉貴早發，發在雞鳴前。九月草木落，平蕪連遠山。秋陰和曙色，萬木蒼蒼然。去秋偶東遊，今秋始西旋。馬瘦衣裳破，別家來二年。憶歸復愁歸，歸無一囊錢。心雖非蘭膏，安得不自然。,
予與故刑部李侍郎早結道友，以藥術為事，與,白居易,從哭李來傷道氣，自亡元后減詩情。金丹同學都無益，水竹鄰居竟不成。月夜若為遊曲水，花時那忍到昇平。如年七十身猶在，但恐傷心無處行。,
棣華驛見楊八題夢兄弟詩,白居易,遙聞旅宿夢兄弟，應為郵亭名棣華。名作棣華來早晚，自題詩後屬楊家。,
宿杜曲花下,白居易,覓得花千樹，攜來酒一壺。懶歸兼擬宿，未醉豈勞扶。但惜春將晚，寧愁日漸晡。籃輿為臥舍，漆盝是行廚。斑竹盛茶櫃，紅泥罨飯爐。眼前無所闕，身外更何須。小面琵琶婢，蒼頭觱篥奴。從君飽富貴，曾作此遊無？,
逢舊,白居易,久別偶相逢，俱疑是夢中。即今歡樂事，放盞又成空。,
引泉,白居易,一為止足限，二為衰疾牽。邴罷不因事，陶歸非待年。歸來蒿洛下，閉戶何蕭然。靜掃林下地，閒疏池畔泉。伊流狹似帶，洛石大如拳。誰教明月下，為我聲濺濺。竟夕舟中坐，有時橋上眠。何用施屏障，水竹繞床前。,
長齋月滿寄思黯,白居易,一日不見如三月，一月相思如七年。似隔山河千里地，仍當風雨九秋天。明朝齋滿相尋去，挈榼抱衾同醉眠。,
太平樂詞二首　已下七首，在翰林院時奉敕撰,白居易,歲豐仍節儉，時泰更銷兵。聖念長如此，何憂不太平？湛露浮堯酒，薰風起舜舞。願同堯舜意，所樂在人和。,
玩止水,白居易,動者樂流水，靜者樂止水。利物不如流，鑑形不如止。悽清早霜降，淅瀝微風起。中面紅葉開，四隅綠萍委。廣狹八九丈，灣環有涯涘。淺深三四尺，洞徹無表裡。淨分鶴翹足，澄見魚掉尾。迎眸洗眼塵，隔胸蕩心滓。定將禪不別，明與誠相似。清能律貪夫，淡可交君子。豈唯空狎玩，亦取相倫擬。欲識靜者心，心源只如此。,
醉中酬殷協律,白居易,泗水亭邊一分散，浙江樓上重遊陪。揮鞭二十年前別，命駕三千里外來。醉袖放狂相向舞，愁眉和笑一時開。留君夜住非無分，且盡青娥紅燭臺。,
逢舊,白居易,我梳白髮添新恨，君掃青蛾減舊容。應被傍人怪惆悵，少年離別老相逢。,
紫陽花,白居易,何年植向仙壇上，早晚移栽到梵家。雖在人間人不識，與君名作紫陽花。,
寄答周協律　來詩多敘蘇州舊遊。,白居易,故人敘舊寄新篇，惆悵江南到眼前。闇想樓臺萬餘裡，不聞歌吹一週年。橋頭誰更看新月，池畔猶應泊舊船。最憶後庭杯酒散，紅屏風掩綠窗眠。,
贈悼懷太子輓歌辭二首　奉詔撰進。,白居易,竹馬書薨歲，銅龍表葬時。永言窀穸事，全用少陽儀。壽夭由天命，哀榮出聖慈。恭聞褒贈詔，軫念在與夷。剪葉藩封早，承華冊命尊。笙歌辭洛苑，風雪蔽梁園。鹵簿凌霜宿，銘旌向月翻。宮寮不逮事，哭送出都門。,
府西亭納涼歸,白居易,避暑府西亭，晚歸有閒思。夏淺蟬未多，綠槐陰滿地。頻寬衫解領，馬穩人攏轡。面上有涼風，眼前無俗事。路經府門過，落日照官次。牽聯縲紲囚，奔走塵埃吏。低眉悄不語，誰復知茲意。憶得五年前，晚衙時氣味。,
送陝州王司馬建赴任　建，善詩者。,白居易,陝州司馬去何如，養靜資貧兩有餘。公事閒忙同少尹，料錢多少敵尚書。只攜美酒為行伴，唯作新詩趁下車。自有鐵牛無詠者，料君投刃必應虛。,
對琴待月,白居易,竹院新晴夜，鬆窗未臥時。共琴為老伴，與月有秋期。玉軫臨風久，金波出霧遲。幽音待清景，唯是我心知。,
題李山人,白居易,廚無煙火室無妻，籬落蕭條屋舍低。每日將何療飢渴？井華雲粉一刀圭。,
曲江亭晚望,白居易,曲江岸北憑欄干，水面陰生日腳殘。塵路行多綠袍故，風亭立久白鬚寒。詩成暗著閒心記，山好遙偷病眼看。不被馬前提省印，何人通道是郎官？,
早寒,白居易,黃葉聚牆角，青苔圍柱根。被經霜後薄，鏡遇雨來昏。半卷寒檐幕，斜開暖閣門。迎冬兼送老，只仰酒盈尊。,
宿裴相公興化池亭　兼蒙借船舫遊泛。,白居易,林亭一出宿風塵，忘卻平津是要津。鬆閣晴看山色近，石渠秋放水聲新。孫弘閣鬧無閒客，傅說舟忙不借人。何似掄才濟川外，別開池館待交親。,
酬思黯相公晚夏雨後感秋見贈,白居易,暮去朝來無歇期，炎涼暗向雨中移。夜長只合愁人覺，秋冷先應瘦客知。兩幅彩箋揮逸翰，一聲寒玉振清辭。無憂無病身榮貴，何故沉吟亦感時？,
雙鸚鵡,白居易,綠衣整頓雙棲起，紅觜分明對語時。始覺琵琶弦莽鹵，方知吉了舌參差。鄭牛識字吾常嘆，丁鶴能歌爾亦知。若稱白家鸚鵡鳥，籠中兼合解吟詩。,
東都冬日會諸同年宴鄭家林亭　得先字。,白居易,盛時陪上第，暇日會群賢。桂折應同樹，鶯遷各異年。賓階紛組佩，妓席儼花鈿。促膝齊榮賤，差肩次後先。助歌林下水，銷酒雪中天。他日升沉者，無忘共此筵。,
醉封詩筒寄微之,白居易,一生休慼與窮通，處處相隨事事同。未死又鄰滄海郡，無兒俱作白頭翁。展眉只仰三杯後，代面唯憑五字中。為向兩州郵吏道，莫辭來去遞詩筒。,
和令狐相公新於郡內栽竹百竿拆壁開軒旦夕對,白居易,七言五韻梁園修竹舊傳名，久廢年深竹不生。千畝荒涼尋未得，百竿青翠種新成。牆開乍見重添興，窗靜時聞別有情。菸葉蒙籠侵夜色，風枝蕭颯欲秋聲。更登樓望尤堪重，千萬人家無一莖。汴州人家並無竹。,
代春贈,白居易,山吐晴嵐水放光，辛夷花白柳梢黃。但知莫作江西意，風景何曾異帝鄉？,
答春,白居易,草煙低重水花明，從道風光似帝京。其奈山猿江上叫，故鄉無此斷腸聲。,
酬元郎中同制加朝散大夫書懷見贈,白居易,命服雖同黃紙上，官班不共紫垣前。青衫脫早差三日，白髮生遲校九年。曩者定交非勢利，老來同病是詩篇。終身擬作臥雲伴，逐月須收燒藥錢。五品足為婚嫁主，緋袍著了好歸田。,
和韓侍郎苦雨,白居易,潤氣凝柱礎，繁聲注瓦溝。暗留窗不曉，涼引簟先秋。葉溼蠶應病，泥稀燕亦愁。仍聞放朝夜，誤出到街頭。,
何處堪避暑,白居易,何處堪避暑，林間背日樓。何處好追涼，池上隨風舟。日高飢始食，食竟飽還遊。遊罷睡一覺，覺來茶一甌。眼明見青山，耳醒聞碧流。脫襪閒濯足，解巾快搔頭。如此來幾時，已過六七秋。從心至百骸，無一不自由。拙退是其分，榮耀非所求。雖被世間笑，終無身外憂。此語君莫怪，靜思吾亦愁。如何三伏月，楊尹謫虔州。,
初加朝散大夫又轉上柱國,白居易,紫微今日煙霄地，赤嶺前年泥土身。得水魚還動鱗鬣，乘軒鶴亦長精神。且慚身忝官階貴，未敢家嫌活計貧。柱國勳成私自問，有何功德及生人？,
曲江憶元九,白居易,春來無伴閒遊少，行樂三分減二分。何況今朝杏園裡，閒人逢盡不逢君。,
自賓客遷太子少傅分司,白居易,頭上漸無發，耳間新有毫。形容逐日老，官秩隨年高。優饒又加俸，閒穩仍分曹。飲食免藜藿，居處非蓬蒿。何言家尚貧，銀榼提綠醪。勿謂身未貴，金章照紫袍。誠合知止足，豈宜更貪饕？默默心自問，於國有何勞？,
暮歸,白居易,不覺百年半，何曾一日閒？朝隨燭影出，暮趁鼓聲還。甕裡非無酒，牆頭亦有山。歸來長困臥，早晚得開顏。,
禁中,白居易,門嚴九重靜，窗幽一室閒。好是修心處，何必在深山。,
過鄭處士,白居易,聞道移居村塢間，竹林多處獨開關。故來不是求他事，暫借南亭一望山。,
僧院花,白居易,欲悟色空為佛事，故栽芳樹在僧家。細看便是華嚴偈，方便風開智慧花。,
慈恩寺有感　時杓直初逝，居敬方病。,白居易,自問有何惆悵事，寺門臨入卻遲迴。李家哭泣元家病，柿葉紅時獨自來。,
夏日作,白居易,葛衣疏且單，紗帽輕復寬。一衣與一帽，可以過炎天。止於便吾體，何必被羅紈。宿雨林筍嫩，晨露園葵鮮。烹葵炮嫩筍，可以備朝餐。止於適吾口，何必飫腥羶。飯訖盥漱已，捫腹方果然。婆娑庭前步，安穩窗下眠。外養物不費，內歸心不煩。不費用難盡，不煩神易安。庶幾無夭閼，得以終天年。,
早春獨登天宮閣,白居易,天宮日暖閣門開，獨上迎春飲一杯。無限遊人遙怪我，緣何最老最先來？,
晚涼偶詠,白居易,日下西牆西，風來北窗北。中有逐涼人，單床獨棲息。飄蕭過雲雨，搖曳歸飛翼。新葉多好陰，初筠有佳色。幽深小池館，優穩閒官職。不愛勿復論，愛亦不易得。,
風雨中尋李十一因題船上,白居易,匹馬來郊外，扁舟在水濱。可憐衝雨客，來訪阻風人。小榼沽清醑，行廚煮白鱗。停杯看柳色，各憶故園春。,
有小白馬乘馭多時，奉使東行至稠桑驛，溘然,白居易,能驟復能馳，翩翩白馬兒。毛寒一團雪，鬃薄萬條絲。皁蓋春行日，驪駒曉從時。雙旌前獨步，五馬內偏騎。芳草承蹄葉，垂楊拂頂枝。跨將迎好客，惜不換妖姬。慢鞚遊蕭寺，閒驅醉習池。睡來乘作夢，興發倚成詩。鞭為馴難下，鞍緣穩不離。北歸還共到，東使亦相隨。赭白何曾變，玄黃豈得知。嘶風覺聲急，踏雪怪行遲。昨夜猶芻秣，今朝尚縶維。臥槽應不起，顧主遂長辭。塵滅駸駸跡，霜留皎皎姿。度關形未改，過隙影難追。念倍燕求駿，情深項別騅。銀收鉤臆帶，金卸絡頭羈。何處埋奇骨，誰家覓弊帷。稠桑驛門外，吟罷涕雙垂。,
酬王十八李大見招遊山,白居易,自憐幽會心期阻，復愧嘉招書信頻。王事牽身去不得，滿山鬆雪屬他人。,
不出,白居易,檐前新葉覆殘花，席上餘杯對早茶。好是老身銷日處，誰能騎馬傍人家？,
期李二十文略王十八質夫不至獨宿仙遊寺,白居易,文略也從牽吏役，質夫何故戀囂塵？始知解愛山中宿，千萬人中無一人。,
酬趙秀才贈新登科諸先輩,白居易,莫羨蓬萊鸞鶴侶，道成羽翼自生身。君看名在丹臺者，盡是人間修道人。,
酬韓侍郎張博士雨後遊曲江見寄,白居易,小園新種紅櫻樹，閒繞花行便當遊。何必更隨鞍馬隊，衝泥蹋雨曲江頭。,
長安送柳大東歸,白居易,白社羈遊伴，青門遠別離。浮名相引住，歸路不同歸。,
臥疾,白居易,閒官臥疾絕經過，居處蕭條近洛河。水北水南秋月夜，管絃聲少杵聲多。,
廳前桂,白居易,天台嶺上凌霜樹，司馬廳前委地叢。一種不生明月裡，山中猶校勝塵中。,
喜張十八博士除水部員外郎,白居易,老何歿後吟聲絕，雖有郎官不愛詩。無復篇章傳道路，空留風月在曹司。長嗟博士官猶屈，亦恐騷人道漸衰。今日聞君除水部，喜於身得省郎時。,
嘆發落,白居易,多病多愁心自知，行年未老發先衰。隨梳落去何須惜，不落終須變作絲。,
留別吳七正字,白居易,成名共記甲科上，署吏同登芸閣間。唯是塵心殊道性，秋蓬常轉水長閒。,
除夜宿洺州,白居易,家寄關西住，身為河北遊。蕭條歲除夜，旅泊在洺州。,
晚春沽酒,白居易,百花落如雪，兩鬢垂作絲。春去有來日，我老無少時。人生待富貴，為樂常苦遲。不如貧賤日，隨分開愁眉。賣我所乘馬，典我舊朝衣。盡將沽酒飲，酩酊步行歸。名姓日隱晦，形骸日變衰。醉臥黃公肆，人知我是誰？,
九日思杭州舊遊寄周判官及諸客,白居易,忽憶郡南山頂上，昔時同醉是今辰。笙歌委曲聲延耳，金翠動搖光照身。風景不隨宮相去，歡娛應逐使君新。江山賓客皆如舊，唯是當筵換主人。,
喜照密閒實四上人見過,白居易,紫袍朝士白髯翁，與俗乖疏與道通。官秩三回分洛下，交遊一半在僧中。臭帑世界終須出，香火因緣久願同。齋後將何充供養，西軒泉石北窗風。,
麴生訪宿,白居易,西齋寂已暮，叩門聲嘀嘀。知是君宿來，自拂塵埃席。村家何所有？茶果迎來客。貧靜似僧居，竹林依四壁。廚燈斜影出，檐雨餘聲滴。不是愛閒人，肯來同此夕？,
遊仙遊山,白居易,暗將心地出人間，五六年來人怪閒。自嫌戀著未全盡，猶愛雲泉多在山。,
上香爐峰,白居易,倚石攀蘿歇病身，青筇竹杖白紗巾。他時畫出廬山障，便是香爐峰上人。,
江南送北客因憑寄徐州兄弟書　時年十五。,白居易,故園望斷欲何如，楚水吳山萬里餘。今日因君訪兄弟，數行鄉淚一封書。,
春盡日宴罷感事獨吟　開成五年三月三十日作,白居易,五年三月今朝盡，客散筵空獨掩扉。病共樂天相伴住，春隨樊子一時歸。閒聽鶯語移時立，思逐楊花觸處飛。金帶縋腰衫委地，年年衰瘦不勝衣。,
病中作　年十八。,白居易,久為勞生事，不學攝生道。年少已多病，此身豈堪老？,
哭從弟,白居易,傷心一尉便終身，叔母年高新婦貧。一片綠衫消不得，腰金拖紫是何人？,
把酒思閒事二首,白居易,把酒思閒事，春愁誰最深？乞錢羈客面，落第舉人心。月下低眉立，燈前抱膝吟。憑君勸一醉，勝與萬黃金。把酒思閒事，春嬌何處多？試鞍新白馬，弄鏡小青娥。掌上初教舞，花前欲按歌。憑君勸一醉，勸了問如何？,
移牡丹栽,白居易,金錢買得牡丹栽，何處辭叢別主來？紅芳堪惜還堪恨，百處移將百處開。,
聽夜箏有感,白居易,江州去日聽箏夜，白髮新生不願聞。如今格是頭成雪，彈到天明亦任君。,
山中與元九書因題書後,白居易,憶昔封書與君夜，金鑾殿後欲明天。今夜封書在何處？廬山庵裡曉燈前。籠鳥檻猿俱未死，人間相見是何年？,
醉中戲贈鄭使君　時使君先歸，留妓樂重飲。,白居易,密座移紅毯，酡顏照綠杯。雙娥留且住，五馬任先回。醉耳歌催醒，愁眉笑引開。平生少年興，臨老暫重來。,
聽彈湘妃怨,白居易,玉軫朱弦瑟瑟徽，吳娃徵調奏湘妃。分明曲裡愁雲雨，似道蕭蕭郎不歸。,
洛城東花下作,白居易,記得舊詩章，花多數洛陽。舊詩云：洛陽城東面，今來花似雪。又云：更待城東桃李發。又云：花滿洛陽城。及逢枝似雪，已是鬢成霜。向後光陰促，從前事意忙。無因重年少，何計駐時芳？欲送愁離面，須傾酒入腸。白頭無藉在，醉倒亦何妨。,
題香山新經堂招僧,白居易,煙滿秋堂月滿庭，香花漠漠磬泠泠。誰能來此尋真諦，白老新開一藏經。,
聽李士良琵琶　人各賦二十八字。,白居易,聲似胡兒彈舌語，愁如塞月恨邊雲。閒人暫聽猶眉斂，可使和蕃公主聞？,
贈江州李十使君員外十二韻,白居易,我本江湖上，悠悠任運身。朝隨賣藥客，暮伴釣魚人。跡為燒丹隱，家緣嗜酒貧。經過剡溪雪，尋覓武陵春。豈有疏狂性，堪為侍從臣。仰頭驚鳳闕，下口觸龍鱗。劍佩辭天上，風波向海濱。非賢虛偶聖，無屈敢求伸。昔去曾同日，今來即後塵。中年俱白髮，左宦各朱輪。長短才雖異，榮枯事略均。殷勤李員外，不合不相親。,
池邊,白居易,柳老香絲宛，荷新鈿扇圓。殘春深樹裡，斜日小樓前。醉遣收杯杓，閒聽理管絃。池邊更無事，看補採蓮船。,
對酒自勉,白居易,五十江城守，停杯一自思。頭仍未盡白，官亦不全卑。榮寵尋過分，歡娛已校遲。肺傷雖怕酒，心健尚誇詩。夜舞吳娘袖，春歌蠻子詞。猶堪三五歲，相伴醉花時。,
自悲,白居易,火宅煎熬地，霜鬆摧折身。因知群動內，易死不過人。,
新澗亭,白居易,煙蘿初合澗新開，閒上西亭日幾回？老病歸山應未得，且移泉石就身來。,
酬鄭二司錄與李六郎中寒食日相過，同宴見贈,白居易,偶因冷節會嘉賓，況是平生心所親。迎接須矜疏傅老，只供莫笑阮家貧。杯盤狼藉宜侵夜，風景闌珊欲過春。相對喜歡還悵望，同年只有此三人。,
宿香山寺酬廣陵牛相公見寄,白居易,手札八行詩一篇，無由相見但依然。君匡聖主方行道，我事空王正坐禪。支許徒思遊白月，夔龍未放下青天。應須且為蒼生住，猶去懸車十四年。,
雪朝乘興欲詣李司徒留守先以五韻戲之,白居易,夜寒生酒思，曉雪引詩情。熱飲一兩盞，冷吟三五聲。鋪花憐地凍，銷玉畏天晴。好拂烏巾出，宜披鶴氅行。梁園應有興，何不召鄒生？,
見元九悼亡詩因以此寄,白居易,夜淚暗銷明月幌，春腸遙斷牡丹庭。人間此病治無藥，唯有楞伽四卷經。,
題韋家泉池,白居易,泉落青山出白雲，縈村繞郭幾家分。自從引作池中水，深淺方圓一任君。,
從龍潭寺至少林寺題贈同遊者,白居易,山屐田衣六七賢，搴芳蹋翠弄潺湲。九龍潭月落杯酒，三品松風飄管絃。強健且宜遊勝地，清涼不覺過炎天。始知駕鶴乘雲外，別有逍遙地上仙。,
閒樂,白居易,坐安臥穩輿平肩，倚杖披衫繞四邊。空腹三杯卯後酒，曲肱一覺醉中眠。更無忙苦吟閒樂，恐是人間自在天。,
歲暮寄微之三首,白居易,微之別久能無嘆，知退書稀豈免愁。甲子百年過半後，光陰一歲欲終頭。池冰曉合膠船底，樓雪晴銷露瓦溝。自覺歡情隨日減，蘇州心不及杭州。白頭歲暮苦相思，除卻悲吟無可為。枕上從妨一夜睡，燈前讀盡十年詩。讀前後唱和詩。龍鍾校正騎驢日，憔悴通江司馬時。通州、江州。若並如今是全活，紆朱拖紫且開眉。榮進雖頻退亦頻，與君才命不調勻。若不九重中掌事，即須千里外拋身。紫垣南北廳曾對，滄海東西郡又鄰。唯欠結廬嵩洛下，一時歸去作閒人。,
送元八歸鳳翔,白居易,莫道岐州三日程，其如風雪一身行。與君況是經年別，暫到城來又出城。,
天壇峰下贈杜錄事,白居易,年顏氣力漸衰殘，王屋中峰欲上難。頂上將探小有洞，喉中須咽大還丹。小有洞在天壇頂上。時杜方煉伏火砂次。河車九轉宜精煉，火候三年在好看。他日藥成分一粒，與君先去掃天壇。,
興果上人歿時題此訣別兼簡二林僧社,白居易,本結菩提香火社，為嫌煩惱電泡身。不須惆悵從師去，先請西方作主人。,
又戲答絕句,白居易,狂夫與我兩相忘，故態些些亦不妨。縱酒放歌聊自樂，接輿爭解教人狂。,
重酬錢員外,白居易,雪中重寄雪山偈，問答殷勤四句中。本立空名緣破妄，若能無妄亦無空。,
十二年冬江西溫暖喜元八寄金石稜到因題此詩,白居易,今冬臘候不嚴凝，暖霧溫風氣上騰。山腳崦中才有雪，江流慢處亦無冰。欲將何藥防春瘴？只有元家金石稜。,
宗實上人　實即樊司空之子，舍官位妻子出,白居易,榮華恩愛棄成唾，戒定真如和作香。今古雖殊同一法，瞿曇拋卻轉輪王。,
早春持齋，答皇甫十見贈,白居易,正月晴和風氣新，紛紛已有醉遊人。帝城花笑長齋客，三十年來負早春。,
感發落,白居易,昔日愁頭白，誰知未白衰。眼看應落盡，無可變成絲。,
三月二十八日贈周判官,白居易,一春惆悵殘三日，醉問周郎憶得無。柳絮送人鶯勸酒，去年今日別東都。,
題贈平泉韋徵君拾遺,白居易,箕潁千年後，唯君得古風。位留丹陛上，身入白雲中。躁靜心相背，高低跡不同。籠雞與樑燕，不信有冥鴻。,
酬皇甫郎中對新菊花見憶,白居易,愛菊高人吟逸韻，悲秋病客感衰懷。黃花助興方攜酒，紅葉添愁正滿階。居士葷腥今已斷，仙郎杯杓為誰排？愧君相憶東籬下，擬廢重陽一日齋。,
春盡勸客酒,白居易,林下春將盡，池邊日半斜。櫻桃落砌顆，夜合隔簾花。嘗酒留閒客，行茶使小娃。殘杯勸不飲，留醉向誰家？,
夜惜禁中桃花因懷錢員外,白居易,前日歸時花正紅，今夜宿時枝半空。坐惜殘芳君不見，風吹狼藉月明中。,
禁中聞蛩,白居易,悄悄禁門閉，夜深無月明。西窗獨暗坐，滿耳新蛩聲。,
秋蟲,白居易,切切暗窗下，喓喓深草裡。秋天思婦心，雨夜愁人耳。,
酬和元九東川路詩十二首　,白居易,十二篇皆因新境追憶舊事，不能一一曲敘，但隨而和之，唯予與元知之耳,
駱口驛舊題詩,白居易,拙詩在壁無人愛，鳥汙苔侵文字殘。唯有多情元侍御，繡衣不惜拂塵看。,
羅敷水,白居易,野店東頭花落處，一條流水號羅敷。芳魂豔骨知何處，春草茫茫墓亦無。,
舟中夜坐,白居易,潭邊霽後多清景，橋下涼來足好風。秋鶴一雙船一隻，夜深相伴月明中。,
蕭員外寄新蜀茶,白居易,蜀茶寄到但驚新，渭水煎來始覺珍。滿甌似乳堪持玩，況是春深酒渴人。,
江西裴常侍以優禮見待又蒙贈詩輒敘鄙誠用伸,白居易,一從簪笏事金貂，每借溫顏放折腰。長覺身輕離泥滓，忽驚手重捧瓊瑤。馬因回顧雖增價，桐遇知音已半焦。他日秉鈞如見念，壯心直氣未全銷。,
灘聲,白居易,碧玉班班沙歷歷，清流決決響泠泠。自從造得灘聲後，玉管朱弦可要聽？,
寶曆二年八月三十日夜夢後作,白居易,塵纓忽解誠堪喜，世網重來未可知。莫忘全吳館中夢，嶺南泥雨步行時。,
詠老贈夢得,白居易,與君俱老也，自問老何如。眼澀夜先臥，頭慵朝未梳。有時扶杖出，盡日閉門居。懶照新磨鏡，休看小字書。情於故人重，跡共少年疏。唯是閒談興，相逢尚有餘。,
哭孔戡,白居易,洛陽誰不死？戡死聞長安。我是知戡者，聞之涕泫然。戡佐山東軍，非義不可幹。拂衣向西來，其道直如弦。從事得如此，人人以為難。人言明明代，合置在朝端。或望居諫司，有事戡必言。或望居憲府，有邪戡必彈。惜哉兩不諧，沒齒為閒官。竟不得一日，謇謇立君前。形骸隨眾人，斂葬北邙山。平生剛腸內，直氣歸其間。賢者為生民，生死懸在天。謂天不愛人，胡為生其賢？謂天果愛民，胡為奪其年？茫茫元化中，誰執如此權？,
湖上招客送春泛舟,白居易,欲送殘春招酒伴，客中誰最有風情。兩瓶箬下新開得，一曲霓裳初教成。排比管絃行翠袖，指麾船舫點紅旌。慢牽好向湖心去，恰似菱花鏡上行。,
以詩代書，酬慕巢尚書見寄,白居易,書意詩情不偶然，苦雲夢想在林泉。願為愚谷煙霞侶，思結空門香火緣。每愧尚書情眷眷，自憐居士病綿綿。不知待得心期否，老校於君六七年。,
池鶴八絕句·烏贈鶴,白居易,與君白黑大分明，縱不相親莫見輕。我每夜啼君怨別，玉徽琴裡忝同聲。,
贈楚州郭使君,白居易,淮水東南第一州，山圍雉堞月當樓。黃金印綬懸腰底，白雪歌詩落筆頭。笑看兒童騎竹馬，醉攜賓客上仙舟。當家美事堆身上，何啻林宗與細侯？,
開元九詩書卷,白居易,紅箋白紙兩三束，半是君詩半是書。經年不展緣身病，今日開看生蠹魚。,
喜見劉同州夢得,白居易,紫綬白髭鬚，同年二老夫。論心共牢落，見面且歡娛。酒好攜來否？詩多記得無？應須為春草，五馬少踟躕。,
雞贈鶴,白居易,一聲警露君能薄，五德司晨我用多。不會悠悠時俗士，重君輕我意如何？,
鶴答雞,白居易,爾爭伉儷泥中鬥，吾整羽儀鬆上棲。不可遣他天下眼，卻輕野鶴重家雞。,
客中守歲,白居易,守歲尊無酒，思鄉淚滿巾。始知為客苦，不及在家貧。畏老偏驚節，防愁預惡春。故園今夜裡，應念未歸人。,
禁中九日對菊花酒憶元九,白居易,賜酒盈杯誰共持，宮花滿把獨相思。相思只傍花邊立，盡日吟君詠菊詩。,
鶴答烏,白居易,吾愛棲雲上華表，汝多攫肉下田中。吾音中羽汝聲角，琴曲雖同調不同。別鶴怨在羽調，烏夜啼在角調。,
早飲醉中除河南尹敕到,白居易,雪擁衡門水滿池，溫爐卯後暖寒時。綠醅新酎嘗初醉，黃紙除書到不知。厚俸自來誠添濫，老身欲起尚遲疑。應須了卻丘中計，女嫁男婚三逕資。,
府西池,白居易,柳無氣力枝先動，池有波紋冰盡開。今日不知誰計會，春風春水一時來。,
種桃杏,白居易,無論海角與天涯，大抵心安即是家。路遠誰能念鄉曲，年深兼欲忘京華。忠州且作三年計，種杏栽桃擬待花。,
和楊郎中賀楊僕射致仕後楊侍郎門生合宴席上,白居易,業重關西繼大名，恩深闕下遂高情。祥鱣降伴趨庭鯉，賀燕飛和出谷鶯。范蠡舟中無子弟，疏家席上欠門生。可憐玉樹連桃李，從古無如此會榮。,
不準擬二首,白居易,籃輿騰騰一老夫，褐裘烏帽白髭鬚。早衰饒病多蔬食，筋力消磨合有無。不準擬身年六十，上山仍未要人扶。憶昔謫居炎瘴地，巴猿引哭虎隨行。多於賈誼長沙苦，小校潘安白髮生。不準擬身年六十，遊春猶自有心情。主,
送後集往廬山東林寺兼寄雲皋上人,白居易,後集寄將何處去，故山迢遞在匡廬。舊僧獨有云皋在，三二年來不得書。別後道情添幾許，老來筋力又何如。來生緣會應非遠，彼此年過七十餘。,
重過祕書舊房，因題長句,白居易,閣前下馬思裴回，第二房門手自開，昔為白面書郎去，今作蒼須贊善來。吏人不識多新補，松竹相親是舊栽。應有題牆名姓在，試將衫袖拂塵埃。,
不能忘情吟,白居易,鬻駱馬兮放楊柳枝，掩翠黛兮頓金羈。馬不能言兮長鳴而卻顧，楊柳枝再拜長跪而致辭。辭曰：主乘此駱五年，凡千有八百日。銜橛之下，不驚不逸。素事主十年，凡三千有六百日。巾櫛之間，無違無失。今素貌雖陋，未至衰摧。駱力猶壯，又無虺隤。即駱之力，尚可以代主一步；素之歌，亦可以送主一杯。一旦雙去，有去無回。故素將去，其辭也苦；駱將去，其鳴也哀。此人之情也，馬之情也，豈主君獨無情哉？予俯而嘆，仰而咍，且曰：駱，駱，爾勿嘶：素，素，爾勿啼。駱反廄，素反閨。吾疾雖作，年雖頹，幸未及項籍之將死。何必一日之內，棄騅兮而別虞兮。乃目素兮素兮，為我歌楊柳枝。我姑酌彼金罍，我與爾歸醉鄉去來。,
雨中聽琴者彈別鶴操,白居易,雙鶴分離一何苦，連陰雨夜不堪聞。莫教遷客孀妻聽，嗟嘆悲啼殺君。,
戲問牛司徒,白居易,抖擻塵纓捋白鬚，半酣扶起問司徒。不知詔下懸車後，醉舞狂歌有例無？,
傷楊弘貞,白居易,顏子昔短命，仲尼惜其賢。楊生亦好學，不幸復徒然。誰識天地意，獨與龜鶴年。,
經溱洧,白居易,落日駐行騎，沉吟懷古情。鄭風變已盡，溱洧至今清。不見士與女，亦無芍藥名。,
初入香山院對月　大和六年秋作。,白居易,老住香山初到夜，秋逢白月正圓時。從今便是家山月，試問清光知不知？,
劉家花,白居易,劉家牆上花還發，李十門前草又春。處處傷心心始悟，多情不及少情人。,
仇家酒,白居易,年年老去歡情少，處處春來感事深。時到仇家非愛酒，醉時心勝醒時心。,
醉中見微之舊卷有感,白居易,今朝何事一沾襟，檢得君詩醉後吟。老淚交流風病眼，春箋搖動酒杯心。銀鉤塵覆年年暗，玉樹泥埋日日深。聞道墓鬆高一丈，更無訊息到如今。,
禁中秋宿,白居易,風翻朱裡幕，雨冷通中枕。耿耿背斜燈，秋床一人寢。,
贈韋處士六年夏大熱旱,白居易,驕陽連毒暑，動植皆枯槁。旱日干密雲，炎煙焦茂草。少壯猶困苦，況予病且老。既無白栴檀，何以除熱惱？華嚴經雲：以栴檀塗身能除一切熱惱而得清涼也。汗巾束頭鬢，羶食薰襟抱。始覺韋山人，休糧散發好。,
和晨霞　此後在上都作。,白居易,君歌仙氏真，我歌慈氏真。慈氏發真念，念此閻浮人。左命大迦葉，右召桓提因。千萬化菩薩，百億諸鬼神。上自非相頂，下及風水輪。胎卵溼化類，蠢蠢難具陳。弘願在救拔，大悲忘辛勤。無論善不善，豈間冤與親。抉開生盲眼，擺去煩惱塵。燭以智慧日，灑之甘露津。千界一時度，萬法無與鄰。借問晨霞子，何如朝玉宸？,
累土山,白居易,堆土漸高山意出，終南移入戶庭間。玉峰藍水應惆悵，恐見新山望舊山。元舊居在藍田山。,
高亭,白居易,亭脊太高君莫拆，東家留取當西山。好看落日斜銜處，一片春嵐映半環。,
別楊同州後卻寄,白居易,潘驛橋南醉中別，下邽村北醒時歸。春風怪我君知否，榆葉楊花撲面飛。,
醉後卻寄元九,白居易,蒲池村裡匆匆別，灃水橋邊兀兀回。行到城門殘酒醒，萬重離恨一時來。,
狐泉店前作,白居易,野狐泉上柳花飛，逐水東流便不歸。花水悠悠兩無意，因風吹落偶相依。,
重寄,白居易,蕭散弓驚雁，分飛劍化龍。悠悠天地內，不死會相逢。,
贈盧績,白居易,餘杭縣裡盧明府，虛白亭中白舍人。今日相逢頭似雪，一杯相勸送殘春。,
重到華陽觀舊居,白居易,憶昔初年三十二，當時秋思已難堪。若為重入華陽院，病鬢愁心四十三。,
與裴華州同過敷水戲贈,白居易,使君五馬且踟躕，馬上能聽絕句無。每過桑間試留意，何妨後代有羅敷。,
微之就拜尚書居易續除刑部因書賀意兼詠離懷,白居易,我為憲部入南宮，君作尚書鎮浙東。老去一時成白首，別來七度換春風。簪纓假合虛名在，筋力銷磨實事空。遠地官高親故少，些些談笑與誰同？,
再授賓客分司,白居易,優穩四皓官，清崇三品列。伊予再塵忝，內愧非才哲。俸錢七八萬，給受無虛月。分命在東司，又不勞朝謁。既資閒養疾，亦賴慵藏拙。賓友得從容，琴觴恣怡悅。乘籃城外去，繫馬花前歇。六遊金谷春，五看龍門雪。吾若默無語，安知吾快活？吾欲更盡言，復恐人豪奪。應為時所笑，苦惜分司闕。但問適意無，豈論官冷熱。,
池上早春即事招夢得,白居易,老更驚年改，閒先覺日長。晴薰榆莢黑，春染柳梢黃。雲破山呈色，冰融水放光。低平穩船舫，輕暖好衣裳。白角三升榼，紅茵六尺床。偶遊難得伴，獨醉不成狂。我有中心樂，君無外事忙。經過莫慵懶，相去兩三坊。,
喜與韋左丞同入南省因敘舊以贈之,白居易,早年同遇陶鈞主，利鈍精粗共在熔。憲宗朝與韋同入翰林。金劍淬來長透匣，鉛刀磨盡不成鋒。差肩北省慚非據，接武南宮幸再容。跛鱉雖遲騏驥疾，何妨中路亦相逢。,
因夢得題公垂所寄蠟燭因寄公垂,白居易,照樑初日光相似，出水新蓮豔不如。卻寄兩條君領取，明年雙引入中書。宰相入朝舉雙燭，餘官各一。,
答州民,白居易,宦情鬥擻隨塵去，鄉思銷磨逐日無。唯擬騰騰作閒事，遮渠不道使君愚。,
夢舊,白居易,別來老大苦修道，煉得離心成死灰。平生憶念消磨盡，昨夜因何入夢來？,
和晨興因報問龜兒,白居易,冬旦寒慘澹，雲日無晶輝。當此歲暮感，見君晨興詩。君詩亦多苦，苦在兄遠離。我苦不在遠，纏綿肝與脾。西院病孀婦，後床孤侄兒。黃昏一慟後，夜半十起時。病眼兩行血，衰鬢萬莖絲。咽絕五臟脈，瘦消百骸脂。雙目失一目，四肢斷兩肢。不如溘然逝，安用半活為。誰謂荼檗苦，荼檗甘如飴。誰謂湯火熱，湯火冷如澌。前時君寄詩，憂念問阿龜。喉燥聲氣窒，經年無報辭。及睹晨興句，未吟先涕垂。因茲漣洳際，一吐心中悲。茫茫四海間，此苦唯君知。去我四千裡，使我告訴誰。仰頭向青天，但見雁南飛。憑雁寄一語，為我達微之。弦絕有續膠，樹斬可接枝。唯我中腸斷，應無連得期。,
戲題盧祕書新移薔薇,白居易,風動翠條腰嫋娜，露垂紅萼淚闌干。移他到此須為主，不別花人莫使看。,
哭崔常侍晦叔,白居易,頑賤一拳石，精珍百鍊金。名價既相遠，交分何其深。中誠一以合，外物不能侵。逶迤二十年，與世同浮沉。晚有退閒約，白首歸雲林。垂老忽相失，悲哉口語心。春日嵩高陽，秋夜清洛陰。丘園共誰卜？山水共誰尋？風月共誰賞？詩篇共誰吟？花開共誰看？酒熟共誰斟？惠死莊杜口，鍾歿師廢琴。道理使之然，從古非獨今。吾道自此孤，我情安可任？唯將病眼淚，一灑秋風襟。,
神照禪師同宿,白居易,八年三月晦，山梨花滿枝。龍門水西寺，夜與遠公期。晏坐自相對，密語誰得知？前後際斷處，一念不生時。,
發商州,白居易,商州館裡停三日，待得妻孥相逐行。若比李三猶自勝，兒啼婦哭不聞聲。,
武關南見元九題山石榴花見寄,白居易,往來同路不同時，前後相思兩不知。行過關門三四里，榴花不見見君詩。,
贊碎金,白居易,獡頭儞{左為訁}趠人難識，瀎泧{右為戊}矪{右為卑}矲{右為面}惱家心。寫向篋中甚敬重，要來一字一碈{右上為尤}金。,
宿池上,白居易,泉來從絕壑，亭敞在中流。竹密無空岸，鬆長可絆舟。蟪蛄潭上夜，河漢島前秋。異夕期新漲，攜琴卻此遊。,
翻經臺,白居易,一會靈山猶未散，重翻貝葉有來由。是名精進才開眼，岩石無端亦點頭。,
詠所樂,白居易,獸樂在山谷，魚樂在陂池。蟲樂在深草，鳥樂在高枝。所樂雖不同，同歸適其宜。不以彼易此，況論是與非。而我何所樂，所樂在分司。分司有何樂，樂哉人不知。官優有祿料，職散無羈縻。懶與道相近，鈍將閒自隨。昨朝拜表回，今晚行香歸。歸來北窗下，解巾脫塵衣。冷泉灌我頂，暖水濯四肢。體中幸無疾，臥任清風吹。心中又無事，坐任白日移。或開書一篇，或引酒一卮。但得如今日，終身無厭時。,
赴杭州重宿棣華驛，見楊八舊詩，感題一絕,白居易,往恨今愁應不殊，題詩樑下又踟躕。羨君猶夢見兄弟，我到天明睡亦無。,
寄盧少卿,白居易,老誨心不亂，莊誡形太勞。生命既能保，死籍亦可逃。嘉餚與旨酒，信是腐腸膏。豔聲與麗色，真為伐性刀。補養在積功，如裘集眾毛。將欲致千里，可得差一毫。心不亂、形太勞至差一毫，皆出老、莊及諸道書、仙方、禁誡。顏回何為者，簞瓢才自給。肥醲不到口，年不登三十。張蒼何為者，染愛浩無際。妾媵填後房，竟壽百餘歲。蒼壽有何德？回夭有何辜？誰謂具聖體，不如肥瓠軀？遂使世俗心，多疑仙道書。寄問盧先生，此理當何如？,
和裴相公傍水閒行絕句,白居易,行尋春水坐看山，早出中書晚未還。為報野僧巖客道，偷閒氣味勝長閒。,
青石,白居易,青石出自藍田山，兼車運載來長安。工人磨琢欲何用，石不能言我代言。不願作人家墓前神道碣，墳土未乾名已滅。不願作官家道旁德政碑，不鐫實錄鐫虛辭。願為顏氏段氏碑，雕鏤太尉與太師。刻此兩片堅貞質，狀彼二人忠烈姿。義心如石屹不轉，死節如石確不移。如觀奮擊朱泚日，似見叱訶希烈時。各於其上題名諡，一置高山一沉水。陵谷雖遷碑獨存，骨化為塵名不死。長使不忠不烈臣，觀碑改節慕為人。慕為人，勸事君。,
舟夜贈內,白居易,三聲猿後垂鄉淚，一葉舟中載病身。莫憑水窗南北望，月明月暗總愁人。,
題道宗上人十韻,白居易,如來說偈贊，菩薩著論議。是故宗律師，以詩為佛事。一音無差別，四句有詮次。欲使第一流，皆知不二義。精潔沾戒體，閒淡藏禪味。從容恣語言，縹緲離文字。旁延邦國彥，上達王公貴。先以詩句牽，後令入佛智。人多愛師句，我獨知師意。不似休上人，空多碧雲思。,
吟元郎中白鬚詩兼飲雪水茶因題壁上,白居易,吟詠霜毛句，閒嘗雪水茶。城中展眉處，只是有元家。,
和集賢劉學士早朝作,白居易,吟君昨日早朝詩，金御爐前喚仗時。煙吐白龍頭宛轉，扇開青雉尾參差。暫留春殿多稱屈，合入綸闈即可知。從此摩霄去非晚，鬢邊未有一莖絲。,
新秋喜涼因寄兵部楊侍郎,白居易,外強火未退，中銳金方戰。一夕風雨來，炎涼隨數變。徐徐炎景度，稍稍涼飆扇。枕簟忽悽清，巾裳亦輕健。老夫納秋候，心體殊安便。睡足一屈伸，搔首摩挲面。褰簾對池竹，幽寂如僧院。俯觀游魚群，仰數浮雲片。閒忙各有趣，彼此寧相見？昨日聞慕巢，召對延英殿。,
懶放二首呈劉夢得吳方之,白居易,青衣報平旦，呼我起盥櫛。今早天氣寒，郎君應不出。又無賓客至，何以銷閒日。已向微陽前，暖酒開詩帙。朝憐一床日，暮愛一爐火。床暖日高眠，爐溫夜深坐。雀羅門懶出，鶴髮頭慵裹。除卻劉與吳，何人來問我？,
贈隱士,白居易,御風煙眇多無伴，入鳥差池不亂群。,
別後寄美人,白居易,莫怪紅巾遮面笑，春風吹綻牡丹花。,
真娘墓　墓在虎丘寺。,白居易,真娘墓，虎丘道。不識真娘鏡中面，唯見真娘墓頭草。霜摧桃李風折蓮，真娘死時猶少年。脂膚荑手不牢固，世間尤物難留連。難留連，易銷歇，塞北花，江南雪。,
歲暮道情二首,白居易,壯日苦曾驚歲月，長年都不惜光陰。為學空門平等法，先齊老少死生心。半舊青衫半白頭，雪風吹面上江樓。禪功自見無人覺，合是愁時亦不愁。,
廣府胡尚書頻寄詩因答絕句,白居易,尚書清白臨南海，雖飲貪泉心不回。唯向詩中得珠玉，時時寄到帝鄉來。,
聽崔七妓人箏,白居易,花臉雲鬟坐玉樓，十三絃裡一時愁。憑君向道休彈去，白盡江州司馬頭。,
對琴酒,白居易,西窗明且暖，晚坐卷書帷。琴匣拂開後，酒瓶添滿時。角尊白螺醆，玉軫黃金徽。未及彈與酌，相對已依依。泠泠秋泉韻，貯在龍鳳池。油油春雲心，一杯可致之。自古有琴酒，得此味者稀。只因康與籍，及我三心知。,
鏡換杯,白居易,欲將珠匣青銅鏡，換取金尊白玉卮。鏡里老來無避處，樽前愁至有消時。茶能散悶為功淺，萱縱忘憂得力遲。不似杜康神用速，十分一盞便開眉。,
菩提寺上方晚望香山寺寄舒員外,白居易,晚登西寶剎，晴望東精舍。反照轉樓臺，輝輝似圖畫。冰浮水明滅，雪壓鬆偃亞。石閣僧上來，雲汀雁飛下。西京鬧於市，東洛閒如社。曾憶舊遊無，香山明月夜。,
犬鳶,白居易,晚來天氣好，散步中門前。門前何所有，偶睹犬與鳶。鳶飽凌風飛，犬暖向日眠。腹舒穩貼地，翅凝高摩天。上無羅弋憂，下無羈鎖牽。見彼物遂性，我亦心適然。心適復何為，一詠逍遙篇。此仍著於適，尚未能忘言。,
與微之唱和，來去常以竹筒貯詩，陳協律美而,白居易,揀得琅玕截作筒，緘題章句寫心胸。隨風每喜飛如鳥，渡水常憂化作龍。粉節堅如太守信，霜筠冷稱大夫容。煩君贊詠心知愧，魚目驪珠同一封。,
西行,白居易,衣裘不單薄，車馬不羸弱。藹藹三月天，閒行亦不惡。壽安流水館，硤石青山郭。官道柳陰陰，行宮花漠漠。常聞俗間語，有錢在處樂。我雖非富人，亦不苦寂寞。家僮解弦管，騎從攜杯杓。時向春風前，歇鞍開一酌。,
祭社宵興燈前偶作,白居易,城頭傳鼓角，燈下整衣冠。夜鏡藏須白，秋泉漱齒寒。欲將閒送老，須著病辭官。更待年終後，支援歸計看。,
題新昌所居,白居易,宅小人煩悶，泥深馬鈍頑。街東閒處住，日午熱時還。院窄難栽竹，牆高不見山。唯應方寸內，此地覓寬閒。,
觀幻,白居易,有起皆因滅，無睽不暫同。從歡終作戚，轉苦又成空。次第花生眼，須臾燭過風。更無尋覓處，鳥跡印空中。,
題文集櫃,白居易,破柏作書櫃，櫃牢柏復堅。收貯誰家集，題雲白樂天。我生業文字，自幼及老年。前後七十卷，小大三千篇。誠知終散失，未忍遽棄捐。自開自鎖閉，置在書帷前。身是鄧伯道，世無王仲宣。只應分付女，留與外孫傳。,
憑李睦州訪徐凝山人　凝即睦州之民也。,白居易,郡守輕詩客，鄉人薄釣翁。解憐徐處士，唯有李郎中。,
惜落花贈崔二十四,白居易,漠漠紛紛不奈何，狂風急雨兩相和。晚來悵望君知否？枝上稀疏地上多。,
蘇州故吏,白居易,江南故吏別來久，今日池邊識我無？不獨使君頭似雪，華亭鶴死白蓮枯。蓮鶴皆蘇州同來。,
得楊湖州書頗誇撫民接賓縱酒題詩因以絕句戲,白居易,豈獨愛民兼愛客，不唯能飲又能文。白蘋洲上春傳語，柳使君輸楊使君。,
仙遊寺獨宿,白居易,沙鶴上階立，潭月當戶開。此中留我宿，兩夜不能回。幸與靜境遇，喜無歸侶催。從今獨遊後，不擬共人來。,
吟前篇，因寄微之,白居易,君顏貴茂不清羸，君句雄華不苦悲。何事遣君還似我，髭鬚早白亦無兒。,
寄陸補闕　前年同等科。,白居易,忽憶前年科第後，此時雞鶴暫同群。秋風惆悵須吹散，雞在中庭鶴在雲。,
華陽觀中八月十五日夜招友玩月,白居易,人道秋中明月好，欲邀同賞意如何？華陽洞裡秋壇上，今夜清光此處多。,
新秋早起有懷元少尹,白居易,秋來轉覺此身衰，晨起臨階盥漱時。漆匣鏡明頭盡白，銅瓶水冷齒先知。光陰縱惜留難住，官職雖榮得已遲。老去相逢無別計，強開笑口展愁眉。,
過劉三十二故宅,白居易,不見劉君來近遠，門前兩度滿枝花。朝來惆悵宣平過，柳巷當頭第一家。,
四年春,白居易,柳梢黃嫩草芽新，又入開成第四春。近日放慵多不出，少年嫌老可相親。分司吉傅頻過舍，致仕崔卿擬卜鄰。時輩推遷年事到，往還多是白頭人。,
看惲家牡丹花戲贈李二十,白居易,香勝燒蘭紅勝霞，城中最數令公家。人人散後君須看，歸到江南無此花。,
池鶴二首,白居易,高竹籠前無伴侶，亂雞群裡有風標。低頭乍恐丹砂落，晒翅常疑白雪銷。轉覺鸕鶿毛色下，苦嫌鸚鵡語聲嬌。臨風一唳思何事，悵望青田雲水遙。池中此鶴鶴中稀，恐是遼東老令威。帶雪松枝翹膝脛，放花菱片綴毛衣。低徊且向籠間宿，奮迅終須天外飛。若問故巢知處在，主人相戀未能歸。,
隱几贈客,白居易,宦情本淡薄，年貌又老醜。紫綬與金章，於予亦何有。有時猶隱几，答然無所偶。臥枕一卷書，起嘗一杯酒。書將引昏睡，酒用扶衰朽。客到忽已酣，脫巾坐搔首。疏頑倚老病，容恕慚交友。忽思莊生言，亦擬鞭其後。,
老戒,白居易,我有白頭戒，聞於韓侍郎。老多憂活計，病更戀班行。矍鑠誇身健，周遮說話長。不知吾免否？兩鬢已成霜。,
紅藤杖　杖出南蠻,白居易,南詔紅藤杖，西江白首人。時時攜步月，處處把尋春。勁健孤莖直，疏圓六節勻。火山生處遠，瀘水洗來新。粗細才盈手，高低僅過身。天邊望鄉客，何日拄歸秦？,
長洲曲新詞,白居易,茂苑綺羅佳麗地，女湖桃李豔陽時。心奴已死胡容老，後輩風流是阿誰？,
縣南花下醉中留劉五,白居易,百歲幾回同酩酊，一年今日最芳菲。願將花贈天台女，留取劉郎到夜歸。,
宿楊家,白居易,楊氏弟兄俱醉臥，披衣獨起下高齋。夜深不語中庭立，月照藤花影上階。,
喜敏中及第偶示所懷,白居易,自知群從為儒少，豈料詞場中第頻。桂折一枝先許我，楊穿三葉盡驚人。始予進士及第，行簡次之，敏中又次之。轉於文墨須留意，貴向煙霄早致身。莫學爾兄年十五，蹉跎始得掌絲綸。,
在因公事到駱口驛,白居易,今年到時夏雲白，去年來時秋樹紅。兩度見山心有愧，皆因王事到山中。,
五鳳樓晚望　六年八月十日作。,白居易,晴陽晚照溼煙銷，五鳳樓高天泬寥。野綠全經朝雨洗，林紅半被暮雲燒。龍門翠黛眉相對，伊水黃金線一條。自入秋來風景好，就中最好是今朝。,
惜玉蕊花有懷集賢王校書起,白居易,芳意將闌風又吹，白雲離葉雪辭枝。集賢讎校無閒日，落盡瑤花君不知。,
感蘇州舊舫,白居易,畫樑朽折紅窗破，獨立池邊盡日看。守得蘇州船舫爛，此身爭合不衰殘？,
社日關路作,白居易,晚景函關路，涼風社日天。青巖新有燕，紅樹欲無蟬。愁立驛樓上，厭行官堠前。蕭條秋興苦，漸近二毛年。,
遠師,白居易,東宮白庶子，南寺遠禪師。何處遙相見，心無一事時。,老師
感舊石上字,白居易,閒撥船行尋舊池，幽情往事復誰知？太湖石上鐫三字，十五年前陳結之。,
南浦歲暮對酒送王十五歸京,白居易,臘後冰生覆湓水，夜來雲暗失廬山。風飄細雪落如米，索索蕭蕭蘆葦間。此地二年留我住，今朝一酌送君還。相看漸老無過醉，聚散窮通總是閒。,
送嚴大夫赴桂州,白居易,地壓坤方重，官兼憲府雄。桂林無瘴氣，柏署有清風。山水衙門外，旌旗艛艓中。大夫應絕席，詩酒與誰同？,
恨去年,白居易,老去唯耽酒，春來不著家。去年來校晚，不見洛陽花。,
池上閒詠,白居易,青莎臺上起書樓，綠藻潭中系釣舟。日晚愛行深竹裡，月明多上小橋頭。暫嘗新酒還成醉，亦出中門便當遊。一部清商聊送老，白鬚蕭颯管絃秋。,
嘆常生,白居易,西村常氏子，臥疾不須臾。前旬猶訪我，今日忽雲殂。時我病多暇，與之同野居。園林青藹藹，相去數裡餘。村鄰無好客，所遇唯農夫。之子何如者，往還猶勝無。於今亦已矣，可為一長吁！,
三月三日登庾樓寄庾三十二,白居易,三日歡遊辭曲水，二年愁臥在長沙。每登高處長相憶，何況茲樓屬庾家。,
板橋路,白居易,樑苑城西二十里，一渠春水柳千條。若為此路今重過，十五年前舊板橋。曾共玉顏橋上別，不知訊息到今朝。,
青門柳,白居易,青青一樹傷心色，曾入幾人離恨中。為近都門多送別，長條折盡減春風。,
送楊八給事赴常州,白居易,無嗟別青瑣，且喜擁朱輪。五十得三品，百千無一人。須勤念黎庶，莫苦憶交親。此外無過醉，毗陵何限春。,
問江南物,白居易,歸來未及問生涯，先問江南物在耶。引手摩挲青石筍，回頭點檢白蓮花。蘇州舫故龍頭暗，王尹橋傾雁齒斜。別有夜深惆悵事，月明雙鶴在裴家。,
思婦眉,白居易,春風搖盪自東來，折盡櫻桃綻盡梅。惟餘思婦愁眉結，無限春風吹不開。,
村雪夜坐,白居易,南窗背燈坐，風霰暗紛紛。寂寞深村夜，殘雁雪中聞。,
池上送考功崔郎中兼別房竇二妓,白居易,文昌列宿徵還日，洛浦行雲放散時。鵷鷺上天花逐水，無因再會白家池。,
宿桐廬館同崔存度醉後作,白居易,江海漂漂共旅遊，一樽相勸散窮愁。夜深醒後愁還在，雨滴梧桐山館秋。,
代謝好答崔員外　謝好，妓也。,白居易,青娥小謝娘，白髮老崔郎。謾愛胸前雪，其如頭上霜。別後曹家碑背上，思量好字斷君腸。,
答夢得聞蟬見寄,白居易,開緘思浩然，獨詠晚風前。人貌非前日，蟬聲似去年。槐花新雨後，柳影欲秋天。聽罷無他計，相思又一篇。,
同諸客題於家公主舊宅,白居易,平陽舊宅少人遊，應是遊人到即愁。布穀鳥啼桃李院，絡絲蟲怨鳳凰樓。臺傾滑石猶殘砌，簾斷真珠不滿鉤。聞道至今蕭史在，髭鬚雪白嚮明州。,
和楊尚書罷相後夏日遊永安水亭兼招本曹楊侍,白居易,道行無喜退無憂，舒捲如雲得自由。良冶動時為哲匠，巨川濟了作虛舟。竹亭陰合偏宜夏，水檻風涼不待秋。遙愛翩翩雙紫鳳，入同官署出同遊。,
宿陽城驛對月　自此後詩赴杭州路中作。,白居易,親故尋回駕，妻孥未出關。鳳皇池上月，送我過商山。,
為薛臺悼亡,白居易,半死梧桐老病身，重泉一念一傷神。手攜稚子夜歸院，月冷空房不見人。,悼亡詩
代鄰叟言懷,白居易,人生何事心無定？宿昔如今意不同。宿昔愁身不得老，如今恨作白頭翁。,
登西樓憶行簡,白居易,每因樓上西南望，始覺人間道路長。礙日暮山青簇簇，漫天秋水白茫茫。風波不見三年面，書信難傳萬里腸。早晚東歸來下峽，穩乘船舫過瞿唐。,
詩酒琴人，例多薄命，予酷好三事，雅當此科,白居易,愛琴愛酒愛詩客，多賤多窮多苦辛。中散步兵終不貴，孟郊張籍過於貧。一之已嘆關於命，三者何堪並在身。只合飄零隨草木，誰教凌厲出風塵。榮名厚祿二千石，樂飲閒遊三十春。何得無厭時咄咄，猶言薄命不如人。,
冬至宿楊梅館,白居易,十一月中長至夜，三千里外遠行人。若為獨宿楊梅館？冷枕單床一病身。,
代琵琶弟子謝女師曹供奉寄新調弄譜,白居易,琵琶師在九重城，忽得書來喜且驚。一紙展看非舊譜，四弦翻出是新聲。蕤賓掩抑嬌多怨，散水玲瓏峭更清。珠顆淚沾金捍撥，紅妝弟子不勝情。,
赴蘇州至常州答賈舍人,白居易,杭城隔歲轉蘇臺，還擁前時五馬回。厭見簿書先眼合，喜逢杯酒暫眉開。未酬恩寵年空去，欲立功名命不來。一別承明三領郡，甘從人道是粗才。,
朝迴游城南,白居易,朝退馬未困，秋初日猶長。回轡城南去，郊野正清涼。水竹夾小徑，縈迴繞川崗。仰看晚山色，俯弄秋泉光。青松系我馬，白石為我床。常時簪組累，此日和身忘。旦隨鴛鷺末，暮遊鷗鶴旁。機心一以盡，兩處不亂行。誰辨心與跡，非行亦非藏。,
冬夜示敏巢　時在東都宅。,白居易,爐火欲銷燈欲盡，夜長相對百憂生。他時諸處重相見，莫忘今宵燈下情。,
重到江州感舊遊題郡樓十一韻,白居易,掌綸知是忝，剖竹信為榮。才薄官仍重，恩深責尚輕。昔徵從典午，今出自承明。鳳詔休揮翰，漁歌欲濯纓。還乘小艓，卻到古湓城。醉客臨江待，禪僧出郭迎。青山滿眼在，白髮半頭生。又校三年老，何曾一事成。重過蕭寺宿，再上庾樓行。雲水新秋思，閭閻舊日情。郡民猶認得，司馬詠詩聲。,
自戲三絕句　,白居易,閒臥獨吟，無人酬和，聊假身心相戲往復，偶成三章。,
江樓聞砧　江州作。,白居易,江人授衣晚，十月始聞砧。一夕高樓月，萬里故園心。,
戲問山石榴,白居易,小樹山榴近砌栽，半含紅萼帶花來。爭知司馬伕人妒，移到庭前便不開？,
湖上閒望,白居易,藤花浪拂紫茸條，菰葉風翻綠剪刀。閒弄水芳生楚思，時時閤眼詠離騷。,
清明日送韋侍御貶虔州,白居易,寂寞清明日，蕭條司馬家。留餳和冷粥，出火煮新茶。欲別能無酒，相留亦有花。南遷更何處？此地已天涯。,
登閶門閒望,白居易,閶門四望鬱蒼蒼，始覺州雄土俗強。十萬夫家供課稅，五千子弟守封疆。闔閭城碧鋪秋草，烏鵲橋紅帶夕陽。處處樓前飄管吹，家家門外泊舟航。雲埋虎寺山藏色，月耀娃宮水放光。曾賞錢唐嫌茂苑，今來未敢苦誇張。,
答故人,白居易,故人對酒嘆，嘆我在天涯。見我昔榮遇，念我今磋跎。問我為司馬，官意復如何？答雲且勿嘆，聽我為君歌。我本蓬蓽人，鄙賤劇泥沙。讀書未百卷，信口嘲風花。自從筮仕來，六命三登科。顧慚虛劣姿，所得亦已多。散員足庇身，薄俸可資家。省分輒自愧，豈為不遇耶？煩君對杯酒，為我一諮嗟。,
翰林中送獨孤二十七起居罷職出院,白居易,碧落留雲住，青冥放鶴還。銀臺向南路，從此到人間。,
曲江獨行　自此後在翰林時作。,白居易,獨來獨去何人識？廄馬朝衣野客心。閒愛無風水邊坐，楊花不動樹陰陰。,
韋七自太子賓客再除祕書監，以長句賀而餞之,白居易,離筵莫愴且同歡，共賀新恩拜舊官。屈就商山伴麋鹿，好歸芸閣狎鵷鸞。落星石上蒼苔古，畫鶴廳前白露寒。老監姓名應在壁，相思試為拂塵看。,
北亭獨宿,白居易,悄悄壁下床，紗籠耿殘燭。夜半獨眠覺，疑在僧房宿。,
春去,白居易,一從澤畔為遷客，兩度江頭送暮春。白髮更添今日鬢，青衫不改去年身。百川未有迴流水，一老終無卻少人。四十六時三月盡，送春爭得不殷勤。,
和薛秀才尋梅花同飲見贈,白居易,忽驚林下發寒梅，便試花前飲冷杯。白馬走迎詩客去，紅筵鋪待舞人來。歌聲怨處微微落，酒氣薰時旋旋開。若到歲寒無雨雪，猶應醉得兩三回。,
聞龜兒詠詩,白居易,憐渠已解詠詩章，搖膝支頤學二郎。莫學二郎吟太苦，才年四十鬢如霜。,
過元家履信宅,白居易,雞犬喪家分散後，林園失主寂寥時。落花不語空辭樹，流水無情自入池。風蕩宴船初破漏，雨淋歌閣欲傾欹。前庭後院傷心事，唯是春風秋月知。,
戲和賈常州醉中二絕句,白居易,聞道毗陵詩酒興，近來積漸學姑蘇。罨頭新令從偷去，刮骨清吟得似無？越調管吹留客曲，吳吟詩送暖寒杯。娃宮無限風流事，好遣孫心暫學來。,
和杜錄事題紅葉,白居易,寒山十月旦，霜葉一時新。似燒非因火，如花不待春。連行排絳帳，亂落剪紅巾。解駐籃輿看，風前唯兩人。,
夢亡友劉太白同遊彰敬寺,白居易,三千里外臥江州，十五年前哭老劉。昨夜夢中彰敬寺，死生魂魄暫同遊。,
雨雪放朝因懷微之,白居易,歸騎紛紛滿九衢，放朝三日為泥塗。不知雨雪江陵府，今日排衙得免無？,
郡中,白居易,鄉路音信斷，山城日月遲。欲知州近遠，階前摘荔枝。,
酬錢員外雪中見寄,白居易,鬆雪無塵小院寒，閉門不似住長安。煩君想我看心坐，報道心空無可看。,
劉十九同宿　時淮寇初破。,白居易,紅旗破賊非吾事，黃紙除書無我名。唯共嵩陽劉處士，圍棋賭酒到天明。,
不起，自為志文。,白居易,貂冠初別九重門，馬鬣新封四尺墳。薤露歌詞非白雪，旌銘官爵是浮雲。伯倫每置隨身鍤，元亮先為自祭文。莫道高風無繼者，一千年內有崔君。,
送李校書趁寒食歸義興山居,白居易,大見騰騰詩酒客，不憂生計似君稀。到舍將何作寒食，滿船唯載樹陰歸。,
酬裴令公贈馬相戲,白居易,安石風流無奈何，欲將赤驥換青娥。不辭便送東山去，臨老何人與唱歌。,
蘇州柳,白居易,金谷園中黃嫋娜，曲江亭畔碧婆娑。老來處處遊行遍，不似蘇州柳最多。絮撲白頭條拂面，使君無計奈春何。,
聞李尚書拜相因以長句寄賀微之,白居易,憐君不久在通川，知已新提造化權。夔契定求才濟世，張雷應辨氣沖天。那知淪落天涯日，正是陶鈞海內年。肯向泥中拋折劍，不收重鑄作龍泉。,
飲散夜歸贈諸客,白居易,鞍馬夜紛紛，香街起暗塵。回鞭招飲妓，分火送歸人。風月應堪惜，杯觴莫厭頻。明朝三月盡，忍不送殘春?,
答元奉禮同宿見贈,白居易,相逢俱嘆不閒身，直日常多齋日頻。曉鼓一聲分散去，明朝風景屬何人？,
集賢池答侍中問,白居易,主人晚入皇城宿，問客裴回何所須。池月幸閒無用處，今宵能借客遊無。,
題舊寫真圖,白居易,我昔三十六，寫貌在丹青。我今四十六，衰悴臥江城。豈比十年老，曾與眾苦並。一照舊圖畫，無復昔儀形。形影默相顧，如弟對老兄。況使他人見，能不昧平生。羲和鞭日走，不為我少停。形骸屬日月，老去何足驚。所恨凌煙閣，不得畫功名。,
蓮石,白居易,青石一兩片，白蓮三四枝。寄將東洛去，心與物相隨。石倚風前樹，蓮栽月下池。遙知安置處，預想發榮時。領郡來何遠，還鄉去已遲。莫言千里別，歲晚有心期。,
醉吟二首,白居易,空王百法學未得，奼女丹砂燒即飛。事事無成身老也，醉鄉不去欲何歸。兩鬢千莖新似雪，十分一醆欲如泥。酒狂又引詩魔發，日午悲吟到日西。,
題東虎丘寺六韻,白居易,香剎看非遠，祗園入始深。龍蟠鬆矯矯，玉立竹森森。怪石千僧坐，靈池一劍沉。海當亭兩面，山在寺中心。酒熟憑花勸，詩成倩鳥吟。寄言軒冕客，此地好抽簪。,
臥小齋,白居易,朝起視事畢，晏坐飽食終。散步長廊下，臥退小齋中。拙政自多暇，幽情誰與同。孰雲二千石，心如田野翁。,
百日假滿,白居易,心中久有歸田計，身上都無濟世才。長告初從百日滿，故鄉元約一年回。馬辭轅下頭高舉，鶴出籠中翅大開。但拂衣行莫回顧，的無官職趁人來。,
久不見韓侍郎，戲題四韻寄之,白居易,近來韓閣老1，疏我我心知。戶大嫌甜酒，才高笑小詩。靜吟乖月夜，閒醉曠花時。還有愁同處，春風滿鬢絲。,
閒居自題戲招宿客,白居易,水畔竹林邊，閒居二十年。健常攜酒出，病即掩門眠。解綬收朝佩，褰裳出野船。屏除身外物，擺落世間緣。報曙窗何早，知秋簟最先。微風深樹裡，斜日小樓前。渠口添新石，籬根寫亂泉。欲招同宿客，誰解愛潺湲。,
聽歌六絕句·聽都子歌,白居易,都子新歌有性靈，一聲格轉已堪聽。更聽唱到嫦娥字，猶有樊家舊典刑。,
江上笛,白居易,江上何人夜吹笛，聲聲似憶故園春。此時聞者堪頭白，況是多愁少睡人。,
新小灘,白居易,石淺沙平流水寒，水邊斜插一漁竿。江南客見生鄉思，道似嚴陵七裡灘。,
虎丘寺路　去年重開寺路，桃李蓮荷約種數千,白居易,自開山寺路，水陸往來頻。銀勒牽驕馬，花船載麗人。芰荷生欲遍，桃李種仍新。好住湖堤上，長留一道春。,
河亭晴望　九月八日。,白居易,風轉雲頭斂，煙銷水面開。晴虹橋影出，秋雁櫓聲來。郡靜官初罷，鄉遙信未回。明朝是重九，誰勸菊花杯？,
宿溪翁　時初除郎官赴朝。,白居易,眾心愛金玉，眾口貪酒肉。何如此溪翁，飲瓢亦自足？溪南刈薪草，溪北修牆屋。歲種一頃田，春驅兩黃犢。於中甚安適，此外無營欲。溪畔偶相逢，庵中遂同宿。辭翁向朝市，問我何官祿？虛言笑殺翁，郎官應列宿。,
贈韋八,白居易,辭君歲久見君初，白髮驚嗟兩有餘。容鬢別來今至此，心情料取合何如？曾同曲水花亭醉，亦共華陽竹院居。豈料天南相見夜，哀猿瘴霧宿匡廬。,
小宅,白居易,小宅里閭接，疏籬雞犬通。渠分南巷水，窗借北家風。庾信園殊小，陶潛屋不豐。何勞問寬窄，寬窄在心中。,
泛春池,白居易,白蘋湘渚曲，綠筱剡溪口。各在天一涯，信美非吾有。何如此庭內，水竹交左右。霜竹百千竿，煙波六七畝。泓澄動階砌，澹濘映戶牖。蛇皮細有紋，鏡面清無垢。主人過橋來，雙童扶一叟。恐汙清泠波，塵纓先抖擻。波上一葉舟，舟中一尊酒。酒開舟不繫，去去隨所偶。或繞蒲浦前，或泊桃島後。未撥落杯花，低衝拂面柳。半酣迷所在，倚榜兀回首。不知此何處，復是人寰否。誰知始疏鑿，幾主相傳受。楊家去雲遠，田氏將非久。天與愛水人，終焉落吾手。,
禁中月,白居易,海水明月出，禁中清夜長。東南樓殿白，稍稍上宮牆。淨落金塘水，明浮玉砌霜。不比人間見，塵土汙清光。,
題州北路傍老柳樹,白居易,皮枯緣受風霜久，條短為經攀折頻。但見半衰當此路，不知初種是何人。雪花零碎逐年減，菸葉稀疏隨分新。莫道老株芳意少，逢春猶勝不逢春。,
自到潯陽生三女子因詮真理用遣妄懷,白居易,宦途本自安身拙，世累由來向老多。遠謫四年徒已矣，晚生三女擬如何？預愁嫁娶真成患，細念因緣盡是魔。賴學空王治苦法，須拋煩惱入頭陀。,
聽琵琶妓彈略略,白居易,腕軟撥頭輕，新教略略成。四弦千遍語，一曲萬重情。法向師邊得，能從意上生。莫欺江外手，別是一家聲。,
即事重題,白居易,重裘暖帽寬氈履，小閣低窗深地爐。身穩心安眠未起，西京朝士得知無？,
題石泉,白居易,殷勤傍石繞泉行，不說何人知我情。漸恐耳聾兼眼暗，聽泉看石不分明。,
出齋日喜皇甫十早訪,白居易,三旬齋滿欲銜杯，平旦敲門門未開。除卻朗之攜一榼，的應不是別人來。,
嘆元九,白居易,不入城門來五載，同時班列盡官高。何人牢落猶依舊，唯有江陵元士曹。,
潯陽宴別　此後忠州路上作。,白居易,鞍馬軍城外，笙歌祖帳前。乘潮發湓口，帶雪別廬山。暮景牽行色，春寒散醉顏。共嗟炎瘴地，盡室得生還。,
敘德書情四十韻，上宣歙翟中丞,白居易,元聖生乘運，忠賢出應期。還將稽古力，助立太平基。土控吳兼越，州連歙與池。山河地襟帶，軍鎮國藩維。廉察安江甸，澄清肅海夷。股肱分外守，耳目付中司。楚老歌來暮，秦人詠去思。望如時雨至，福是歲星移。政靜民無訟，刑行吏不欺。撝謙驚主寵，陰德畏人知。白玉慚溫色，朱繩讓直辭。行為時領袖，言作世蓍龜。盛幕招賢士，連營訓銳師。光華下鵷鷺，氣色動熊羆。出入麾幢引，登臨劍戟隨。好風迎解榻，美景待搴帷。晴野霞飛綺，春郊柳宛絲。城烏驚畫角，江雁避紅旗。藉草朱輪駐，攀花紫綬垂。山宜謝公屐，洲稱柳家詩。酒氣和芳杜，絃聲亂子規。分球齊馬首，列舞匝蛾眉。醉惜年光晚，歡憐日影遲。回塘排玉棹，歸路擁金羈。自顧龍鍾者，嘗蒙噢咻之。仰山塵不讓，涉海水難為。身忝鄉人薦，名因國士推。提攜增善價，拂拭長妍姿。射策端心術，遷喬整羽儀。幸穿楊遠葉，謬折桂高枝。佩德潛書帶，銘仁暗勒肌。飭躬趨館舍，拜手挹階墀。霄漢程雖在，風塵跡尚卑。敝衣羞布素，敗屋厭茅茨。養乏晨昏膳，居無伏臘資。盛時貧可恥，壯歲病堪嗤。擢第名方立，耽書力未疲。磨鉛重剸割，策蹇再賓士。相馬須憐瘦，呼鷹正及飢。扶搖重即事，會有答恩時。,
病中看經贈諸道侶,白居易,右眼昏花左足風，金篦石水用無功。金篦刮眼病，見涅槃經。磁石水治風，見外臺方。不如回念三乘樂，便得浮生百病空。無子同居草菴下。見法華經。有妻偕老道場中。何煩更請僧為侶，月上新歸伴病翁。時適談氏女子自太原初歸，維摩詰有女名月上也。,
自江陵之徐州路上寄兄弟,白居易,岐路南將北，離憂弟與兄。關河千里別，風雪一身行。夕宿勞鄉夢，晨裝慘旅情。家貧憂後事，日短念前程。煙雁翻寒渚，霜烏聚古城。誰憐陟岡者，西楚望南荊。,
官舍,白居易,高樹換新葉，陰陰覆地隅。何言太守宅，有似幽人居。太守臥其下，閒慵兩有餘。起嘗一甌茗，行讀一卷書。早梅結青實，殘櫻落紅珠。稚女弄庭果，嬉戲牽人裾。是日晚彌靜，巢禽下相呼。嘖嘖護兒鵲，啞啞母子烏。豈唯雲鳥爾，吾亦引吾雛。,
病中得樊大書,白居易,荒村破屋經年臥，寂絕無人問病身。唯有東都樊著作，至今書信尚殷勤。,
重贈李大夫,白居易,早接清班登玉陛，同承別詔直金鑾。鳳巢閣上容身穩，鶴鎖籠中展翅難。流落多年應是命，量移遠郡未成官。慚君獨不欺憔悴，猶作銀臺舊眼看。,
途中寒食,白居易,路旁寒食行人盡，獨佔春愁在路旁。馬上垂鞭愁不語，風吹百草野田香。,
夜入瞿唐峽,白居易,瞿唐天下險，夜上信難哉。岸似雙屏合，天如匹帛開。逆風驚浪起，拔稔暗船來。欲識愁多少，高於灩澦堆。,
惜牡丹花二首,白居易,翰林院北廳花下作惆悵階前紅牡丹，晚來唯有兩枝殘。明朝風起應吹盡，夜惜衰紅把火看。新昌竇給事宅南亭花下作寂寞萎紅低向雨，離披破豔散隨風。晴明落地猶惆悵，何況飄零泥土中。,
鶴答鵝,白居易,右軍歿後欲何依，只合隨雞逐鴨飛。未必犧牲及吾輩，大都我瘦勝君肥。,
得錢舍人書問眼疾,白居易,春來眼暗少心情，點盡黃連尚未平。唯得君書勝得藥，開緘未讀眼先明。,
還李十一馬,白居易,傳語李君勞寄馬，病來唯著杖扶身。縱擬強騎無出處，卻將牽與趁朝人。,
九日寄行簡,白居易,摘得菊花攜得酒，繞村騎馬思悠悠。下邽田地平如掌，何處登高望梓州？,
客有說　客即李浙東也，所說不能具錄其事。,白居易,近有人從海上回，海山深處見樓臺。中有仙龕虛一室，多傳此待樂天來。,
秋齋,白居易,晨起秋齋冷，蕭條稱病容。清風兩窗竹，白露一庭鬆。阮籍謀身拙，嵇康向事慵。生涯別有處，浩氣在心胸。,
答劉禹錫白太守行,白居易,吏滿六百石，昔賢輒去之。秩登二千石，今我方罷歸。我秩訝已多，我歸漸已遲。猶勝塵土下，終老無休期。臥乞百日告，起吟五篇詩。謂將罷官自詠五首。朝與府吏別，暮與州民辭。去年到郡時，麥穗黃離離。今年去郡日，稻花白霏霏。為郡已週歲，半歲罹旱飢。襦褲無一片，甘棠無一枝。何乃老與幼，泣別盡沾衣。下慚蘇人淚，上愧劉君辭。,
林下閒步，寄皇甫庶子,白居易,扶杖起病初，策馬力未任。既懶出門去，亦無客來尋。以此遂成閒，閒步繞園林。天曉煙景澹，樹寒鳥雀深。一酌池上酒，數聲竹間吟。寄言東曹長，當知幽獨心。,
閒行,白居易,五十年來思慮熟，忙人應未勝閒人。林園傲逸真成貴，衣食單疏不是貧。專掌圖書無過地，遍尋山水自由身。倘年七十猶強健，尚得閒行十五春。,
與諸道者同遊二室至九龍潭作,白居易,喜逢二室遊仙子，厭作三川守土臣。舉手摩挲潭上石，開襟斗藪府中塵。他日終為獨往客，今朝未是自由身。若言尹是嵩山主，三十六峰應笑人。,
重修府西水亭院,白居易,因下疏為沼，隨高築作臺。龍門分水入，金谷取花栽。繞岸行初匝，憑軒立未回。園西有池位，留與後人開。,
宿滎陽,白居易,生長在滎陽，少小辭鄉曲。迢迢四十載，復向滎陽宿。去時十一二，今年五十六。追思兒戲時，宛然猶在目。舊居失處所，故里無宗族。豈唯變市朝，兼亦遷陵谷。獨有溱洧水，無情依舊綠。,
就花枝,白居易,就花枝，移酒海，今朝不醉明朝悔。且算歡娛逐日來，任他容鬢隨年改。醉翻衫袖拋小令，笑擲骰盤呼大采。自量氣力與心情，三五年間猶得在。,
見元九,白居易,容貌一日減一日，心情十分無九分。每逢陌路猶嗟嘆，何況今朝是見君。,
高相宅,白居易,青苔故里懷恩地，白髮新生抱病身。涕淚雖多無哭處，永寧門館屬他人。,
除夜言懷，兼贈張常侍,白居易,三百六旬今夜盡，六十四年明日催。不用嘆身隨日老，亦須知壽逐年來。加添雪興憑氈帳，消殺春愁付酒杯。唯恨詩成君去後，紅箋紙卷為誰開。,
寄崔少監,白居易,微微西風生，稍稍東方明。入秋神骨爽，琴曉絲桐清。彈為古宮調，玉水寒泠泠。自覺弦指下，不是尋常聲。須臾群動息，掩琴坐空庭。直至日出後，猶得心和平。惜哉意未已，不使崔君聽。,
贈賣鬆者,白居易,一束蒼蒼色，知從澗底來。劚掘經幾日，枝葉滿塵埃。不買非他意，城中無地栽。,
寄太原李相公,白居易,聞道北都今一變，政和軍樂萬人安。綺羅二八圍賓榻，組練三千夾將壇。蟬鬢應誇丞相少，貂裘不覺太原寒。世間大有虛榮貴，百歲無君一日歡。,
病中贈南鄰覓酒,白居易,頭痛牙疼三日臥，妻看煎藥婢來扶。今朝似校擡頭語，先問南鄰有酒無？,
哭微之,白居易,今在豈有相逢日，未死應無暫忘時。從此三篇收淚後，終身無復更吟詩。,
耳順吟寄敦詩夢得,白居易,三十四十五欲牽，七十八十百病纏。五十六十卻不惡，恬淡清淨心安然。已過愛貪聲利後，猶在病羸昏耄前。未無筋力尋山水，尚有心情聽管絃。閒開新酒嘗數盞，醉憶舊詩吟一篇。敦詩夢得且相勸，不用嫌他耳順年。,
賦得聽邊鴻,白居易,驚風吹起塞鴻群，半拂平沙半入雲。為問昭君月下聽，何如蘇武雪中聞？,
雨歇池上,白居易,檐前微雨歇，池上涼風起。橋竹碧鮮鮮，岸移莎靡靡。蒼然古苔石，清淺平流水。何言中門前，便是深山裡。雙僮侍坐臥。一杖扶行止。飢聞麻粥香，渴覺雲湯美。平生所好物，今日多在此。此外更何思？市朝心已矣！,
元十八從事南海，欲出廬山臨別舊居，有戀泉,白居易,賢侯闢士禮從容，莫戀泉聲問所從。雨露初承黃紙詔，煙霞欲別紫霄峰。傷弓未息新驚鳥，得水難留久臥龍。我正退藏君變化，一杯可易得相逢。,
贈諸少年,白居易,少年莫笑我蹉跎，聽我狂翁一曲歌。入手榮名取雖少，關心穩事得還多。老慚退馬沾芻秣，高喜歸鴻脫弋羅。謂致仕半俸也。官給俸錢天與壽，些些貧病奈吾何。,
題詩屏風絕句,白居易,相憶採君詩作障，自書自勘不辭勞。障成定被人爭寫，從此南中紙價高。,
答林泉,白居易,好住舊林泉，回頭一悵然。漸知吾潦倒，深愧爾留連。欲作棲雲計，須營種黍錢。更容求一郡，不得亦歸田。,
雪夜對酒招客,白居易,帳小青氈暖，杯香綠蟻新。醉憐今夜月，歡憶去年人。暗落燈花燼，閒生草座塵。殷勤報弦管，明日有嘉賓。,
寄黔州馬常侍,白居易,閒看雙節信為貴，樂飲一杯誰與同。可惜風情與心力，五年拋擲在黔中。,
酬令公雪中見贈訝不與夢得同相訪,白居易,雪似鵝毛飛散亂，人披鶴氅立裴回。鄒生枚叟非無興，唯待樑王召即來。,
問韋山人山甫,白居易,身名身事兩蹉跎，試就先生問若何。從此神仙學得否，白鬚雖有未為多。,
贈鄭尹,白居易,府池東北舊亭臺，久別長思醉一回。但請主人空掃地，自攜杯酒管絃來。,
題東樓前李使君所種櫻桃花,白居易,身入青雲無見日，手栽紅樹又逢春。唯留花向樓前著，故故拋愁與後人。,
玩迎春花贈楊郎中,白居易,金英翠萼帶春寒，黃色花中有幾般。恁君與向遊人道，莫作蔓菁花眼看。,
自詠老身示諸家屬,白居易,壽及七十五，俸沾五十千。夫妻偕老日，甥侄聚居年。粥美嘗新米，袍溫換故綿。家居雖濩落，眷屬幸團圓。置榻素屏下，移爐青帳前。書聽孫子讀，湯看侍兒煎。走筆還詩債，抽衣當藥錢。支分閒事了，爬背向陽眠。,
奉酬李相公見示絕句　時初聞國喪。,白居易,碧油幢下捧新詩，榮賤雖殊共一悲。涕淚滿襟君莫怪，甘泉侍從最多時。,
花前有感兼呈崔相公劉郎中,白居易,落花如雪鬢如霜，醉把花看益自傷。少日為名多檢束，長年無興可顛狂。四時輪轉春常少，百刻支分夜苦長。何事同生壬子歲，老於崔相及劉郎。,
和萬州楊使君四絕句·白槿花,白居易,秋蕣晚英無豔色，何因栽種在人家。使君自別羅敷面，爭解回頭愛白花。,
錢虢州以三堂絕句見寄因以本韻和之,白居易,同事空王歲月深，相思還寄定中吟。遙知清靜中和化，只用金剛三昧心。予早歲與錢君同習讀《金剛三昧經》，故云。,
贈鳥窠和尚詩,白居易,空門有路不知處，頭白齒黃猶唸經。何年飲著聲聞酒，迄至如今醉未醒。,
雨中攜元九詩訪元八侍御,白居易,微之詩卷憶同開，假日多應不入臺。好句無人堪共詠，衝泥蹋水就君來。,
和朝回與王鍊師遊南山下,白居易,藹藹春景餘，峨峨夏雲初。躞蹀退朝騎，飄搖隨風裾。晨從四丞相，入拜白玉除。暮與一道士，山尋青溪居。吏隱本齊致，朝野孰雲殊。道在有中適，機忘無外虞。但愧煙霄上，鸞鳳為吾徒。又慚雲水間，鷗鶴不我疏。坐傾數杯酒，臥枕一卷書。興酣頭兀兀，睡覺心於於。以此送日月，問師為何如。,
曲江夜歸聞元八見訪,白居易,自入臺來見面稀，班中遙得揖容輝。早知相憶來相訪，悔待江頭明月歸。,
新秋曉興,白居易,濁暑忽已退，清宵未全長。晨釭耿殘焰，宿閤凝微香。喔喔雞下樹，輝輝日上樑。枕低茵席軟，臥穩身入床。睡足景猶早，起初風乍涼。展張小屏幛，收拾生衣裳。還有惆悵事，遲遲未能忘。拂鏡梳白髮，可憐冰照霜。,
會二同年,白居易,一樽聊接故人歡，百歲堪嗟鬢漸殘。莫見白雲容易愛，照湖澄碧四明寒。,
宿張雲舉院,白居易,不食胡麻飯，杯中自得仙。隔房招好客，可室致芳筵。美醞香醪嫩，時新異果鮮。夜深唯畏曉，坐穩不思眠。棋罷嫌無敵，詩成愧在前。明朝題壁上，誰得眾人傳。,
戲酬皇甫十再勸酒,白居易,淨名居士眼方丈，玄晏先生釀老春。手把屈巵未勸我，世間何處覓波旬？,
南池早春有懷,白居易,朝遊北橋上，晚憩南塘畔。西日雪全銷，東風冰盡泮。簁簁魚尾掉，瞥瞥鵝毛換。泥暖草芽生，沙虛泉脈散。晴芳冒苔島，宿潤侵蒲岸。洛下日初長，江南春欲半。時光共拋擲，人事堪嗟嘆。倚棹忽尋思，去年池上伴。,
送盧郎中赴河東裴令公幕,白居易,別時暮雨洛橋岸，到日涼風汾水波。荀令見君應問我，為言秋草閉門多。,
知足吟　和崔十八未貧作。,白居易,不種一隴田，倉中有餘粟。不採一枝桑，箱中有餘服。官閒離憂責，身泰無羈束。中人百戶稅，賓客一年祿。樽中不乏酒，籬下仍多菊。是物皆有餘，非心無所欲。吟君未貧作，因歌知足曲。自問此時心，不足何時足？,
紅鸚鵡　商山路逢。,白居易,安南遠進紅鸚鵡，色似桃花語似人。文章辯慧皆如此，籠檻何年出得身？,
昭德王皇后輓歌詞,白居易,仙去逍遙境，詩留窈窕章。春歸金屋少，夜入壽宮長。鳳引曾辭輦，蠶休昔採桑。陰靈何處感？沙麓月無光。,
寄題上強山精舍寺,白居易,慣遊山水住南州，行盡天台及虎丘。惟有上強精舍寺，最堪遊處未曾遊。,
罷藥,白居易,自學坐禪休服藥，從他時復病沉沉。此身不要全強健，強健多生人我心。,
對酒當歌,白居易,強來便住無禁老，暗去難留不奈春。,
錢湖州以箬下酒，李蘇州以五酒，相次,白居易,勞將箬下忘憂物，寄與江城愛酒翁。鐺腳三州何處會，甕頭一醆幾時同。傾如竹葉盈樽綠，飲作桃花上面紅。莫怪殷勤醉相憶，曾陪西省與南宮。,
殘春曲　禁中口號。,白居易,禁苑殘鶯三四聲，景遲風慢暮春情。日西無事牆陰下，閒蹋宮花獨自行。,
北窗三友,白居易,今日北窗下，自問何所為。欣然得三友，三友者為誰？琴罷輒舉酒，酒罷輒吟詩。三友遞相引，迴圈無已時。一彈愜中心，一詠暢四肢。猶恐中有間，以酒彌縫之。豈獨吾拙好，古人多若斯。嗜詩有淵明，嗜琴有啟期。嗜酒有伯倫，三人皆吾師。或乏儋石儲，或穿帶索衣。絃歌復觴詠，樂道知所歸。三師去已遠，高風不可追。三友遊甚熟，無日不相隨。左擲白玉卮，右拂黃金徽。興酣不疊紙，走筆操狂詞。誰能持此詞，為我謝親知。縱未以為是，豈以我為非？,
長樂坡送人賦得愁字,白居易,行人南北分徵路，流水東西接御溝。終日坡前恨離別，謾名長樂是長愁。,
酬思黯戲贈　同用狂字。,白居易,鍾乳三千兩，金釵十二行。妒他心似火，欺我鬢如霜。思黯自誇前後服鍾乳三千兩，甚得力，而歌舞之妓頗多，來詩戲予羸老，故戲答之。慰老資歌笑，銷愁仰酒漿。眼看狂不得，狂得且須狂。,
奉和李大夫題新詩二首各六韻·忘筌亭,白居易,翠巘公門對，朱軒野徑連。只開新戶牖，不改舊風煙。虛室閒生白，高情澹入玄。酒容同座勸，詩借屬城傳。自笑滄江畔，遙思絳帳前。亭臺隨處有，爭敢比忘筌。,
獨眠吟二首,白居易,夜長無睡起階前，寥落星河欲曙天。十五年來明月夜，何曾一夜不孤眠？獨眠客夜夜，可憐長寂寂。就中今夜最愁人，涼月清風滿床蓆。,
認春戲呈馮少尹李郎中陳主簿,白居易,認得春風先到處，西園南面水東頭。柳初變後條猶重，花未開前枝已稠。暗助醉歡尋綠酒，潛添睡興著紅樓。知君未別陽和意，直待春深始擬遊。,
和皇甫郎中秋曉同登天宮閣言懷六韻,白居易,碧天忽已高，白日猶未短。玲瓏曉樓閣，清脆秋絲管。張翰一杯酣，嵇康終日懶。塵中足憂累，雲外多疏散。病木斧斤遺，冥鴻羈紲斷。逍遙二三子，永願為閒伴。,
送張山人歸嵩陽,白居易,黃昏慘慘天微雪，修行坊西鼓聲絕。張生馬瘦衣且單，夜扣柴門與我別。愧君冒寒來別我，為君沽酒張燈火。酒酣火暖與君言，何事入關又出關？答雲前年偶下山，四十餘月客長安。長安古來名利地，空手無金行路難。朝遊九城陌，肥馬輕車欺殺客。暮宿五侯門，殘茶冷酒愁殺人。春明門，門前便是嵩山路。幸有云泉容此身，明日辭君且歸去。,
嗟發落,白居易,朝亦嗟發落，暮亦嗟發落。落盡誠可嗟，盡來亦不惡。既不勞洗沐，又不煩梳掠。最宜溼暑天，頭輕無髻縛。脫置垢巾幘，解去塵纓絡。銀瓶貯寒泉，當頂傾一勺。有如醍醐灌，坐受清涼樂。因悟自在僧，亦資於剃削。,
舟行阻風寄李十一舍人,白居易,扁舟厭泊煙波上，輕策閒尋浦嶼間。虎蹋青泥稠似印，風吹白浪大於山。且愁江郡何時到，敢望京都幾歲還。今日料君朝退後，迎寒新酎暖開顏。李十一好小酎酒，故云。,
池上夜境,白居易,晴空星月落池塘，澄鮮淨綠表裡光。露簟清瑩迎夜滑，風襟瀟灑先秋涼。無人驚處野禽下，新睡覺時幽草香。但問塵埃能去否，濯纓何必向滄浪。,
書紳,白居易,仕有職役勞，農有畎畝勤。優哉分司叟，心力無苦辛。歲晚頭又白，自問何欣欣。新酒始開甕，舊谷猶滿囷。吾嘗靜自思，往往夜達晨。何以送吾老，何以安吾貧。歲計莫如谷，飽則不幹人。日計莫如醉，醉則兼忘身。誠知有道理，未敢勸交親。恐為人所哂，聊自書諸紳。,
答崔賓客晦叔十二月四日見寄,白居易,今歲日餘二十六，來歲年登六十二，尚不能憂眼下身，因何更算人間事。居士忘筌默默坐，先生枕麴昏昏睡。早晚相從歸醉鄉，醉鄉去此無多地。,
三適贈道友,白居易,褐綾袍厚暖，臥蓋行坐披。紫氈履寬穩，蹇步頗相宜。足適已忘履，身適已忘衣。況我心又適，兼忘是與非。三適今為一，怡怡復熙熙。禪那不動處，混沌未鑿時。此固不可說，為君強言之。,
洛陽春贈劉李二賓客　齊樑格。,白居易,水南冠蓋地，城東桃李園。雪銷洛陽堰，春入永通門。淑景方靄靄，遊人稍喧喧。年豐酒漿賤，日晏歌吹繁。中有老朝客，華髮映朱軒。從容三兩人，藉草開一樽。樽前春可惜，身外事勿論。明日期何處，杏花遊趙村。洛城東有趙村，杏花千餘樹。,
聞裴李二舍人拜綸閣,白居易,鳳池後面新秋月，龍闕前頭薄暮山。,
寄題忠州小樓桃花,白居易,再遊巫峽知何日？總是秦人說向誰？長憶小樓風月夜，紅欄干上兩三枝。,
閒夕,白居易,一聲早蟬發，數點新螢度。蘭釭耿無煙，筠簟清有露。未歸後房寢，且下前軒步。斜月入低廊，涼風滿高樹。放懷常自適，遇境多成趣。何法使之然，心中無細故。,
和劉郎中望終南山秋雪,白居易,遍覽古今集，都無秋雪詩。陽春先唱後，陰嶺未消時。草訝霜凝重，鬆疑鶴散遲。清光莫獨佔，亦對白雲司。,
讀李杜詩集因題卷後,白居易,翰林江左日，員外劍南時。不得高官職，仍逢苦亂離。暮年逋客恨，浮世謫仙悲。吟詠留千古，聲名動四夷。文場供秀句，樂府待新詞。天意君須會，人間要好詩。,
和元少尹新授官,白居易,官穩身應泰，春風信馬行。縱忙無苦事，雖病有心情。厚祿兒孫飽，前驅道路榮。花時八入直，無暇賀元兄。,
送河南尹馮學士赴任,白居易,石渠金谷中間路，軒騎翩翩十日程。清洛飲冰添苦節，碧嵩看雪助高情。謾誇河北操旄鉞，莫羨江西擁旆旌。時新除二鎮節度。何似府寮京令外，別教三十六峰迎。,
重和元少尹,白居易,鳳閣舍人京亞尹，白頭俱未著緋衫。南宮起請無訊息，朝散何時得入銜？,
中書夜直夢忠州,白居易,閣下燈前夢，巴南城裡遊。覓花來渡口，尋寺到山頭。江色分明綠，猿聲依舊愁。禁鍾驚睡覺，唯不上東樓。,
賦得烏夜啼,白居易,城上歸時晚，庭前宿處危。月明無葉樹，霜滑有風枝。啼澀飢喉咽，飛低凍翅垂。畫堂鸚鵡鳥，冷暖不相知。,
晚春重到集賢院,白居易,官曹清切非人境，風日鮮明似洞天。滿砌荊花鋪紫毯，隔牆榆莢撒青錢。前時謫去三千里，此地辭來十四年。虛薄至今慚舊職，院名擡舉號為賢。,
夢劉二十八因詩問之,白居易,昨夜夢夢得，初覺思踟躕。忽忘來汝郡，猶疑在吳都。吳都三千里，汝郡二百餘。非夢亦不見，近與遠何殊？尚能齊近遠，焉用論榮枯？但問寢與食，近日兩何如？病後能吟否？春來曾醉無？樓臺與風景，汝又何如蘇？相思一相報，勿復慵為書。,
題新居寄元八,白居易,青龍岡北近西邊，移入新居便泰然。冷巷閉門無客到，暖檐移榻向陽眠。階墀寬窄才容足，牆壁高低粗及肩。莫羨昇平元八宅，自思買用幾多錢。,
閒臥,白居易,盡日前軒臥，神閒境亦空。有山當枕上，無事到心中。簾卷侵床日，屏遮入座風。望春春未到，應在海門東。,
春題華陽觀　觀即華陽公主故宅，有舊內人存,白居易,帝子吹簫逐鳳凰，空留仙洞號華陽。落花何處堪惆悵，頭白宮人掃影堂。,
病假中龐少尹攜魚酒相過,白居易,宦情牢落年將暮，病假聯綿日漸深。被老相催雖白首，與春無分未甘心。閒停茶碗從容語，醉把花枝取次吟。勞動故人龐閣老，提魚攜酒遠相尋。,
晚春寄微之並崔湖州,白居易,洛陽陌上少交親，履道城邊欲暮春。崔在吳興元在越，出門騎馬覓何人。,
前庭涼夜,白居易,露簟色似玉，風幌影如波。坐愁樹葉落，中庭明月多。,
送東都留守令狐尚書赴任,白居易,翠華黃屋未東巡，碧洛青嵩付大臣。地稱高情多水竹，山宜閒望少風塵。龍門即擬為遊客，金谷先憑作主人。歌酒家家花處處，莫空管領上陽春。,
南園試小樂,白居易,小園斑駁花初發，新樂錚摐教欲成。紅萼紫房皆手植，蒼頭碧玉盡家生。高調管色吹銀字，慢拽歌詞唱渭城。不飲一杯聽一曲，將何安慰老心情？,
早春聞提壺鳥因題鄰家,白居易,厭聽秋猿催下淚，喜聞春鳥勸提壺。誰家紅樹先花發？何處青樓有酒酤？進士粗豪尋靜盡，拾遺風采近都無。欲期明日東鄰醉，變作騰騰一俗夫。,
妻初授邑號告身,白居易,弘農舊縣授新封，鈿軸金泥誥一通。我轉官階常自愧，君加邑號有何功？花箋印了排窠溼，錦卷裝來耀手紅。倚得身名便慵墜，日高猶睡綠窗中。,
柘枝妓,白居易,平鋪一合錦筵開，連擊三聲畫鼓催。紅蠟燭移桃葉起，紫羅衫動柘枝來。帶垂鈿胯花腰重，帽轉金鈴雪面回。看即曲終留不住，雲飄雨送向陽臺。,
除官赴闕留贈微之,白居易,去年十月半，君來過浙東。今年五月盡，我發向關中。兩鄉默默心相別，一水盈盈路不通。從此津人應省事，寂寥無復遞詩筒。,
周至縣北樓望山　自此後詩為畿尉時作。,白居易,一為趨走吏，塵土不開顏。辜負平生眼，今朝始見山。,
洛橋寒食日作十韻,白居易,上苑風煙好，中橋道路平。蹴球塵不起，潑火雨新晴。宿醉頭仍重，晨遊眼乍明。老慵雖省事，春誘尚多情。遇客踟躕立，尋花取次行。連錢嚼金勒，鑿落瀉銀罌。府醞傷教送，官娃喜要迎。舞腰那及柳，歌舌不如鶯。鄉國真堪戀，光陰可合輕？三年遇寒食，盡在洛陽城。,寒食節，思鄉詩
別韋蘇州,白居易,百年愁裡過，萬感醉中來。惆悵城西別，愁眉兩不開。,
小臺晚坐憶夢得,白居易,汲泉灑小臺，臺上無纖埃。解帶面西坐，輕襟隨風開。晚涼閒興動，憶同傾一杯。月明候柴戶，藜杖何時來？,
惜落花,白居易,夜來風雨急，無復舊花林。枝上三分落，園中二寸深。日斜啼鳥思，春盡老人心。莫怪添杯飲，情多酒不禁。,
醉中留別楊六兄弟　三月二十日別。,白居易,春初攜手春深散，無日花間不醉狂。別後何人堪共醉，猶殘十日好風光。,
甬橋舊業,白居易,別業甬城北，拋來二十春。改移新徑路，變換舊村鄰。有稅田疇薄，無官弟侄貧。田園何用問，強半屬他人。,
送嵩客,白居易,登山臨水分無期，泉石煙霞今屬誰？君到嵩陽吟此句，與教三十六峰知。,
酬嚴給事,白居易,嬴女偷乘鳳去時，洞中潛歇弄瓊枝。不緣啼鳥春饒舌，青瑣仙郎可得知。,
遊雲居寺贈穆三十六地主,白居易,亂峰深處雲居路，共蹋花行獨惜春。勝地本來無定主，大都山屬愛山人。,
自解,白居易,房傳往世為禪客，王道前生應畫師。世傳房太尉前生為禪僧，與婁師德友善，慕其為人，故今生有婁之遺風也。王右丞詩云：宿世是詞客，前身應畫師。我亦定中觀宿命，多生債負是歌詩。不然何故狂吟詠，病後多於未病時。,
洛中春遊呈諸親友,白居易,莫嘆年將暮，須憐歲又新。府中三遇臘，洛下五逢春。春樹花珠顆，春塘水麴塵。春娃無氣力，春馬有精神。並轡鞭徐動，連盤酒慢巡。經過舊鄰里，追逐好交親。笑語銷閒日，酣歌送老身。一生歡樂事，亦不少於人。,
問支琴石,白居易,疑因星隕空中落，嘆被泥埋澗底沉。天上定應勝地上，支機未必及支琴。提攜拂拭知恩否，雖不能言合有心。,
贈同座,白居易,春黛雙蛾嫩，秋蓬兩鬢侵。謀歡身太晚，恨老意彌深。薄解燈前舞，尤能酒後吟。花叢便不入，猶自未甘心。,
小院酒醒,白居易,酒醒閒獨步，小院夜深涼。一領新秋簟，三間明月廊。未收殘盞杓，初換熟衣裳。好是幽眠處，鬆陰六尺床。,
題崔常侍濟上別墅,白居易,求榮爭寵任紛紛，脫葉金貂只有君。散員疏去未為貴，小邑陶休何足雲。山色好當晴後見，泉聲宜向醉中聞。主人憶爾爾知否，拋卻青雲歸白雲。,
夏夜宿直,白居易,人少庭宇曠，夜涼風露清。槐花滿院氣，松子落階聲。寂寞挑燈坐，沉吟蹋月行。年衰自無趣，不是厭承明。,
感故張僕射諸妓,白居易,黃金不惜買蛾眉，揀得如花三四枝。歌舞教成心力盡，一朝身去不相隨。,
別行簡,白居易,漠漠病眼花，星星愁鬢雪。筋骸已衰憊，形影仍分訣。梓州二千里，劍門五六月。豈是遠行時？火雲燒棧熱。何言巾上淚，乃是腸中血。念此早歸來，莫作經年別！,
早春獨遊曲江　時為校書郎。,白居易,散職無羈束，羸驂少送迎。朝從直城出，春傍曲江行。風起池東暖，雲開山北晴。冰銷泉脈動，雪盡草芽生。露杏紅初坼，煙楊綠未成。影遲新度雁，聲澀欲啼鶯。閒地心俱靜，韶光眼共明。酒狂憐性逸，藥效喜身輕。慵慢疏人事，幽棲遂野情。回看芸閣笑，不似有浮名。,
江亭玩春,白居易,江亭乘曉閱眾芳，春妍景麗草樹光。日消石桂綠嵐氣，風墜木蘭紅露漿。水蒲漸展書帶葉，山榴半含琴軫房。何物春風吹不變？愁人依舊鬢蒼蒼。,
和高僕射罷節度讓尚書授少保分司喜遂遊山水,白居易,暫辭八座罷雙旌，便作登山臨水行。能以忠貞酬重任，不將富貴礙高情。朱門出去簪纓從，絳帳歸來歌吹迎。鞍轡鬧裝光滿馬，何人通道是書生？,
將至東都先寄令狐留守,白居易,黃鳥無聲葉滿枝，閒吟想到洛城時。惜逢金谷三春盡，恨拜銅樓一月遲。詩境忽來還自得，醉鄉潛去與誰期？東都添個狂賓客，先報壺觴風月知。,
早春晚歸,白居易,晚歸騎馬過天津，沙白橋紅返照新。草色連延多隙地，鼓聲閒緩少忙人。還如南國饒溝水，不似西京足路塵。金谷風光依舊在，無人管領石家春。,
石榴樹,白居易,可憐顏色好陰涼，葉剪紅箋花撲霜。傘蓋低垂金翡翠，薰籠亂搭繡衣裳。春芽細炷千燈焰，夏蕊濃焚百和香。見說上林無此樹，只教桃柳佔年芳。,
醉別程秀才,白居易,五度龍門點額回，卻緣多藝復多才。貧泥客路粘難出，愁鎖鄉心掣不開。何必更遊京國去，不如且入醉鄉來。吳弦楚調瀟湘弄，為我殷勤送一杯。程生善琴，尤能沉湘曲。,
答蘇庶子月夜聞家僮奏樂見贈,白居易,牆西明月水東亭，一曲霓裳按小伶。不敢邀君無別意，弦生管澀未堪聽。,
衰荷,白居易,白露凋花花不殘，涼風吹葉葉初幹。無人解愛蕭條境，更繞衰叢一匝看。,
白蓮池泛舟,白居易,白藕新花照水開，紅窗小舫信風回。誰教一片江南興，逐我殷勤萬里來？,
哭師皋,白居易,南康丹旐引魂回，洛陽籃舁送葬來。北邙原邊尹村畔，月苦煙愁夜過半。妻孥兄弟號一聲，十二人腸一時斷。往者何人送者誰，樂天哭別師皋時。平生分義向人盡，今日哀冤唯我知。我知何益徒垂淚，籃輿回竿馬回轡。何日重聞掃市歌，誰家收得琵琶伎。蕭蕭風樹白楊影，蒼蒼露草青蒿氣。更就墳前哭一聲，與君此別終天地。,
香山寺二絕,白居易,空山寂靜老夫閒，伴鳥隨雲往復還。家醞滿瓶書滿架，半移生計入香山。愛風巖上攀鬆蓋，戀月潭邊坐石稜。且共雲泉結緣境，他生當作此山僧。,
村中留李三固言宿,白居易,平生早遊宦，不道無親故。如我與君心，相知應有數。春明門前別，金氏陂中遇。村酒兩三杯，相留寒日暮。勿嫌村酒薄，聊酌論心素。請君少踟躕，繫馬門前樹。明年身若健，便擬江湖去。他日縱相思，知君無覓處。後會既茫茫，今宵君且住。,
送舒著作重授省郎赴闕,白居易,三歲相依在洛都，遊花宴月飽歡娛。惜別笙歌多怨咽，願留軒蓋少踟躕。劍磨光彩依前出，鵬舉風雲逐後驅。從此求閒應不得，更能重醉白家無？,
山下留別佛光和尚,白居易,勞師送我下山行，此別何人識此情。我已七旬師九十，當知後會在他生。,
劉蘇州以華亭一鶴遠寄以詩謝之,白居易,老鶴風姿異，衰翁詩思深。素毛如我鬢，丹頂似君心。鬆際雪相映，雞群塵不侵。殷勤遠來意，一隻重千金。,
石上苔,白居易,漠漠斑斑石上苔，幽芳靜綠絕纖埃。路傍凡草榮遭遇，曾得七香車輾來。,
郢州贈王八使君,白居易,昔是詩狂客，今為酒病夫。強吟翻悵望，縱醉不歡娛。鬢髮三分白，交親一半無。郢城君莫厭，猶校近京都。,
早春招張賓客,白居易,久雨初晴天氣新，風煙草樹盡欣欣。雖當冷落衰殘日，還有陽和暖活身。池色溶溶藍染水，花光焰焰火燒春。商山老伴相收拾，不用隨他年少人。,
營閒事,白居易,自笑營閒事，從朝到日斜。澆畦引泉脈，掃徑避蘭芽。暖變牆衣色，晴催木筆花。桃根知酒渴，晚送一甌茶。,
洞中蝙蝠,白居易,千年鼠化白蝙蝠，黑洞深藏避網羅。遠害全身誠得計，一生幽暗又如何？,
醉遊平泉,白居易,狂歌箕踞酒尊前，眼不看人面向天。洛客最閒唯有我，一年四度到平泉。,
病後喜過劉家,白居易,忽憶前年初病後，此生甘分不銜杯。誰能料得今春事，又向劉家飲酒來？,
題籠鶴,白居易,經旬不飲酒，逾月未聞歌。豈是風情少，其如塵事多。虎丘慚客問，娃館妒人過。莫笑籠中鶴，相看去幾何？,
往年稠桑，曾喪白馬，題詩廳壁，今來尚存，,白居易,路傍埋骨蒿草合，壁上題詩塵蘚生。馬死七年猶悵望，自知無乃太多情。,
偶吟二首,白居易,眼下有衣兼有食，心中無喜亦無憂。正如身後有何事，應向人間無所求。靜念道經深閉目，閒迎禪客小低頭。猶殘少許雲泉興，一歲龍門數度遊。晴教晒藥泥茶灶，閒看科鬆洗竹林。活計縱貧長淨潔，池亭雖小頗幽深。廚香炊黍調和酒，窗暖安弦拂拭琴。老去生涯只如此，更無餘事可勞心。,
題令狐家木蘭花,白居易,膩如玉指塗朱粉，光似金刀剪紫霞。從此時時春夢裡，應添一樹女郎花。,
何處春先到,白居易,何處春先到，橋東水北亭。凍花開未得，冷酒酌難醒。就日移輕榻，遮風展小屏。更無人勸飲，鶯語漸叮嚀。,
西街渠中種蓮疊石頗有幽致偶題小樓,白居易,朱檻低牆上，清流小閣前。僱人栽菡萏，買石造潺湲。影落江心月，聲移谷口泉。閒看捲簾坐，醉聽掩窗眠。路笑淘官水，家愁費料錢。是非君莫問，一對一翛然。,
閒夜詠懷因招周協律劉薛二秀才,白居易,世名檢束為朝士，心性疏慵是野夫。高置寒燈如客店，深藏夜火似僧爐。香濃酒熟能嘗否？冷澹詩成肯和無？若厭雅吟須俗飲，妓筵勉力為君鋪。,
早夏遊平泉回,白居易,夏早日初長，南風草木香。肩輿頗平穩，澗路甚清涼。紫蕨行看採，青梅旋摘嘗。療飢兼解渴，一醆冷雲漿。,
嘗酒聽歌招客,白居易,一甕香醪新插芻，雙鬟小妓薄能謳。管絃漸好新教得，羅綺雖貧免外求。世上貪忙不覺苦，人間除醉即須愁。不知此事君知否，君若知時從我遊。,
早發赴洞庭舟中作,白居易,閶門曙色慾蒼蒼，星月高低宿水光。棹舉影搖燈燭動，舟移聲拽管絃長。漸看海樹紅生日，遙見包山白帶霜。出郭已行十五里，唯消一曲慢霓裳。,
偶於維揚牛相公處覓得箏，箏未到，先寄詩來,白居易,楚匠饒巧思，秦箏多好音。如能惠一面，何啻直雙金。玉柱調須品，朱弦染要深。會教魔女弄，不動是禪心。,
花樓望雪命宴賦詩,白居易,連天際海白皚皚，好上高樓望一回。何處更能分道路，此時兼不認池臺。萬重雲樹山頭翠，百尺花樓江畔開。素壁聯題分韻句，紅爐巡飲暖寒杯。冰鋪湖水銀為面，風捲汀沙玉作堆。絆惹舞人春豔曳，勾留醉客夜徘徊。偷將虛白堂前鶴，失卻樟亭驛後梅。別有故情偏憶得，曾經窮苦照書來。,
三月三日祓禊洛濱,白居易,三月草萋萋，黃鶯歇又啼。柳橋晴有絮，沙路潤無泥。禊事修初半，遊人到欲齊。金鈿耀桃李，絲管駭鳧鷖。轉岸回船尾，臨流簇馬蹄。鬧翻揚子渡，蹋破魏王堤。妓接謝公宴，詩陪荀令題。舟同李膺泛，醴為穆生攜。水引春心蕩，花牽醉眼迷。塵街從鼓動，煙樹任鴉棲。舞急紅腰軟，歌遲翠黛低。夜歸何用燭，新月鳳樓西。,
西樓喜雪命宴,白居易,宿雲黃慘澹，曉雲白飄搖。散面遮槐市，堆花壓柳橋。四郊鋪縞素，萬室甃瓊瑤。銀榼攜桑落，金爐上麗譙。光迎舞妓動，寒近醉人銷。歌樂雖盈耳，慚無五褲謠。,
禁中夜作書與元九,白居易,心緒萬端書兩紙，欲封重讀意遲遲。五聲宮漏初鳴後，一點窗燈欲滅時。,
酬劉和州戲贈,白居易,錢唐山水接蘇臺，兩地褰帷愧不才。政事素無爭學得，風情舊有且將來。雙蛾解佩啼相送，五馬鳴珂笑卻回。不似劉郎無景行，長拋春恨在天台。,
東牆夜合樹去秋為風雨所摧今年花時悵然有感,白居易,碧荑紅縷今何在？風雨飄將去不回。惆悵去年牆下地，今春唯有薺花開。,
閒臥,白居易,薄食當齋戒，散班同隱淪。佛容為弟子，天許作閒人。唯置床臨水，都無物近身。清風散發臥，兼不要紗巾。,
池上幽境,白居易,嫋嫋過水橋，微微入林路。幽境深誰知，老身閒獨步。行行何所愛，遇物自成趣。平滑青盤石，低密綠陰樹。石上一素琴，樹下雙草屨。此是榮先生，坐禪三樂處。,
自遠禪師　遠以無事為佛事。,白居易,自出家來長自在，緣身一衲一繩床。令人見即心無事，每一相逢是道場。,
海漫漫－戒求仙也,白居易,海漫漫，直下無底傍無邊。雲濤煙浪最深處，人傳中有三神山。山上多生不死藥，服之羽化為天仙。秦皇漢武信此語，方士年年採藥去。蓬萊今古但聞名，煙水茫茫無覓處。海漫漫，風浩浩，眼穿不見蓬萊島。不見蓬萊不敢歸，童男丱女舟中老。徐福文成多誑誕，上元太一虛祈禱。君看驪山頂上茂陵頭，畢竟悲風吹蔓草。何況玄元聖祖五千言，不言藥，不言仙，不言白日升青天。,
清閒上人　自蜀入洛，於長壽寺說法度人。,白居易,梓潼眷屬何年別，長壽壇場近日開。應是蜀人皆度了，法輪移向洛中來。,
彈秋思,白居易,信意閒彈秋思時，調清聲直韻疏遲。近來漸喜無人聽，琴格高低心自知。,
問少年,白居易,千首詩堆青玉案，十分酒寫白金盂。回頭卻問諸年少，作個狂夫得了無。,
戲題木蘭花,白居易,紫房日照胭脂拆，素豔風吹膩粉開。怪得獨饒脂粉態，木蘭曾作女郎來。,
病中多雨逢寒食,白居易,水國多陰常懶出，老夫饒病愛閒眠。三旬臥度鶯花月，一半春銷風雨天。薄暮何人吹觱篥，新晴幾處縛鞦韆。彩繩芳樹長如舊，唯是年年換少年。,
山中酬江州崔使君見寄,白居易,眷眄情無恨，優容禮有餘。三年為郡吏，一半許山居。酒熟心相待，詩來手自書。庾樓春好醉，明日且回車。,
首夏南池獨酌,白居易,春盡雜英歇，夏初芳草深。薰風自南至，吹我池上林。綠蘋散還合，赬鯉跳復沉。新葉有佳色，殘鶯猶好音。依然謝家物，池酌對風琴。慚無康樂作，秉筆思沉吟。境勝才思劣，詩成不稱心。,
勸行樂,白居易,少年信美何曾久，春日雖遲不再中。歡笑勝愁歌勝哭，請君莫道等頭空。,
西樓獨立,白居易,身著白衣頭似雪，時時醉立小樓中。路人回顧應相怪，十一年來見此翁。,
晚桃花,白居易,一樹紅桃亞拂池，竹遮鬆蔭晚開時。非因斜日無由見，不是閒人豈得知。寒地生材遺校易，貧家養女嫁常遲。春深欲落誰憐惜，白侍郎來折一枝。主,
贈沙鷗,白居易,老逼教垂白，官科遣著緋。形骸雖有累，方寸卻無機。遇酒多先醉，逢山愛晚歸。沙鷗不知我，猶被隼旟飛。,
阿崔,白居易,謝病臥東都，羸然一老夫。孤單同伯道，遲暮過商瞿。豈料鬢成雪，方看掌弄珠。已衰寧望有，雖晚亦勝無。蘭入前春夢，桑懸昨日弧。里閭多慶賀，親戚共歡娛。膩剃新胎髮，香繃小繡襦。玉芽開手爪，酥顆點肌膚。弓冶將傳汝，琴書勿墜吾。未能知壽夭，何暇慮賢愚。乳氣初離殼，啼聲漸變雛。何時能反哺，供養白頭烏？,
餘杭形勝,白居易,餘杭形勝四方無，州傍青山縣枕湖。繞郭荷花三十里，拂城松樹一千株。夢兒亭古傳名謝，教妓樓新道姓蘇。州西靈隱山上有夢謝亭，即是杜明浦夢謝靈運之所，因名客兒也。蘇小小本錢塘妓人也。獨有使君年太老，風光不稱白髭鬚。,
登城東古臺,白居易,迢迢東郊上，有土青崔嵬。不知何代物？疑是巴王臺。巴歌久無聲，巴宮沒黃埃。靡靡春草合，牛羊緣四隈。我來一登眺，目極心悠哉。始見江山勢，峰疊水環回。憑高視聽曠，向遠胸襟開。唯有故園念，時時東北來。,
酬皇甫賓客,白居易,玄晏家風黃綺身，深居高臥養精神。性慵無病常稱病，心足雖貧不道貧。竹院君閒銷永日，花亭我醉送殘春。自嫌詩酒猶多興，若比先生是俗人。,
重詠,白居易,日覺雙眸暗，年驚兩鬢蒼。病應無處避，老更不宜忙。徇俗心情少，休官道理長。今秋歸去定，何必重思量？,
殘暑招客,白居易,雲截山腰斷，風驅雨腳回。早陰江上散，殘熱日中來。卻取生衣著，重拈竹簟開。誰能淘晚熱，閒飲兩三杯。,
對酒示行簡,白居易,今旦一尊酒，歡暢何怡怡。此樂從中來，他人安得知。兄弟唯二人，遠別恆苦悲。今春自巴峽，萬里平安歸。復有雙幼妹，笄年未結褵。昨日嫁娶畢，良人皆可依。憂念兩消釋，如刀斷羈縻。身輕心無系，忽欲凌空飛。人生苟有累，食肉常如飢。我心既無苦，飲水亦可肥。行簡勸爾酒，停杯聽我辭。不嘆鄉國遠，不嫌官祿微。但願我與爾，終老不相離。,
潯陽秋懷贈許明府,白居易,霜紅二林葉，風白九江波。暝色投煙鳥，秋聲帶雨荷。馬閒無處出，門冷少人過。鹵莽還鄉夢，依稀望闕歌。共思除醉外，無計奈愁何。試問陶家酒，新篘得幾多？,
晚出尋人不遇,白居易,籃輿不乘乘晚涼，相尋不遇亦無妨。輕衣穩馬槐陰下，自要閒行一兩坊。,
南侍御以石相贈助成水聲因以絕句謝之,白居易,泉石磷磷聲似琴，閒眠靜聽洗塵心。莫輕兩片青苔石，一夜潺湲直萬金。,
湖亭晚望殘水,白居易,湖上秋泬寥，湖邊晚蕭瑟。登亭望湖水，水縮湖底出。清渟得早霜，明滅浮殘日。流注隨地勢，窪坳無定質。泓澄白龍臥，宛轉青蛇屈。破鏡折劍頭，光芒又非一。久為山水客，見盡幽奇物。及來湖亭望，此狀難談悉。乃知天地間，勝事殊未畢。,
贈思黯,白居易,為憐清淺愛潺湲，一日三回到水邊。若道歸仁灘更好，主人何故別三年。,
忘筌亭,白居易,翠巘公門對，朱軒野徑連。只開新戶牖，不改舊風煙。虛室閒生白，高情澹入玄。酒容同座勸，詩借屬城傳。自笑滄江畔，遙思絳帳前。亭臺隨處有，爭敢比忘筌？,
題小橋前新竹招客,白居易,雁齒小紅橋，垂檐低白屋。橋前何所有，苒苒新生竹。皮開坼褐錦，節露抽青玉。筠翠如可餐，粉霜不忍觸。閒吟聲未已，幽玩心難足。管領好風煙，輕欺凡草木。誰能有月夜，伴我林中宿。為君傾一杯，狂歌竹枝曲。,
池上小宴問程秀才,白居易,洛下林園好自知，江南境物暗相隨。淨淘紅粒罯香飯，薄切紫鱗烹水葵。雨滴篷聲青雀舫，浪搖花影白蓮池。停杯一問蘇州客，何似吳松江上時？,
歲假內命酒贈周判官蕭協律,白居易,共知欲老流年急，且喜新正假日頻。聞健此時相勸醉，偷閒何處共尋春？腳隨周叟行猶疾，頭比蕭翁白未勻。歲酒先拈辭不得，被君推作少年人。,
與諸客攜酒尋去年梅花有感,白居易,馬上同攜今日杯，湖邊共覓去春梅。年年只是人空老，處處何曾花不開。詩思又牽吟詠發，酒酣閒喚管絃來。樽前百事皆依舊，點檢唯無薛秀才。,
南塘暝興,白居易,水色昏猶白，霞光暗漸無。風荷搖破扇，波月動連珠。蟋蟀啼相應，鴛鴦宿不孤。小僮頻報夜，歸步尚踟躕。,
贈言,白居易,捧籝獻千金，彼金何足道。臨觴贈一言，此言真可寶。流光我已晚，適意君不早。況君春風面，柔促如芳草。二十方長成，三十向衰老。鏡中桃李色，不得十年好。胡為坐脈脈，不肯傾懷抱。,
五月十五日夜月,白居易,歲熟人心樂，朝遊復夜遊。春風來海上，明月在江頭。燈火家家市，笙歌處處樓。無妨思帝裡，不合厭杭州。,
望亭驛酬別周判官,白居易,何事出長洲，連宵飲不休？醒應難作別，歡漸少於愁。燈火穿村市，笙歌上驛樓。何言五十里，已不屬蘇州。,
卯飲,白居易,短屏風掩臥床頭，烏帽青氈白毳裘。卯飲一杯眠一覺，世間何事不悠悠？,
祇役駱口驛，喜蕭侍御書至，兼睹新詩，吟諷,白居易,日暮心無憀，吏役正營營。忽驚芳信至，復與新詩並。是時天無雲，山館有月明。月下讀數遍，風前吟一聲。一吟三四嘆，聲盡有餘清。雅哉君子文，詠性不詠情。使我靈府中，鄙吝不得生。始知聽韶濩，可使心和平。,
見小侄龜兒詠燈詩並臘娘製衣因寄行簡,白居易,已知臘子能裁服，復報龜兒解詠燈。巧婦才人常薄命，莫教男女苦多能。,
酒筵上答張居士,白居易,但要前塵減，無妨外相同。雖過酒肆上，不離道場中。弦管聲非實，花鈿色是空。何人知此義，唯有淨名翁。,
楊六尚書留太湖石在洛下借置庭中因對舉杯寄,白居易,借君片石意何如，置向庭中慰索居。每就玉山傾一酌，興來如對醉尚書。,
與夢得同登棲靈塔,白居易,半月悠悠在廣陵，何樓何塔不同登。共憐筋力猶堪在，上到棲靈第九層。,
新雪二首　寄楊舍人。,白居易,不思北省煙霄地，不憶南宮風月天。唯憶靜恭楊閣老，小園新雪暖爐前。不思朱雀街東鼓，不憶青龍寺後鍾。唯憶夜深新雪後，新昌臺上七株鬆。,
初著刺史緋答友人見贈,白居易,故人安慰善為辭，五十專城道未遲。徒使花袍紅似火，其如蓬鬢白成絲？且貪薄俸君應惜，不稱衰容我自知。銀印可憐將底用？只堪歸舍嚇妻兒。,
竹樓宿,白居易,小書樓下千竿竹，深火爐前一盞燈。此處與誰相伴宿，燒丹道士坐禪僧。,
鍾陵餞送,白居易,翠幕紅筵高在雲，歌鐘一曲萬家聞。路人指點滕王閣，看送忠州白使君。,
和微之道保生三日,白居易,相看鬢似絲，始作弄璋詩。且有承家望，誰論得力時。莫興三日嘆，猶勝七年遲。我未能忘喜，君應不合悲。嘉名稱道保，乞姓號崔兒。但恐持相併，蒹葭瓊樹枝。,
酬哥舒大見贈,白居易,去歲歡遊何處去，曲江西岸杏園東。花下忘歸因美景，尊前勸酒是春風。各從微宦風塵裡，共度流年離別中。今日相逢愁又喜，八人分散兩人同。,
哭皇甫七郎中　,白居易,志業過玄晏，詞華似禰衡。多才非福祿，薄命是聰明。不得人間壽，還留身後名。涉江文一首，便可敵公卿。持正奇文甚多，涉江一章尤著。,
見尹公亮新詩，偶贈絕句,白居易,袖裡新詩十首餘，吟看句句是瓊琚。如何持此將干謁，不及公卿一字書。,
晝臥,白居易,抱枕無言語，空房獨悄然。誰知盡日臥，非病亦非眠。,
寒閨夜,白居易,夜半衾裯冷，孤眠懶未能。籠香銷盡火，巾淚滴成冰。為惜影相伴，通宵不滅燈。,
又題一絕,白居易,貌隨年老欲何如，興遇春牽尚有餘。遙見人家花便入，不論貴賤與親疏。,
初到忠州贈李六,白居易,好在天涯李使君，江頭相見日黃昏。吏人生梗都如鹿，市井疏蕪只抵村。一隻蘭船當驛路，百層石磴上州門。更無平地堪行處，虛受朱輪五馬恩。,
東城春意,白居易,風軟雲不動，郡城東北隅。晚來春澹澹，天氣似京都。弦管隨宜有，杯觴不道無。其如親故遠，無可共歡娛。,
遊悟貞寺回山下別張殷衡,白居易,世緣未了治不得，孤負青山心共知。愁君又入都門去，即是紅塵滿眼時。,
鬆齋偶興,白居易,置心思慮外，滅跡是非間。約俸為生計，隨官換往還。耳煩聞曉角，眼醒見秋山。賴此鬆檐下，朝回半日閒。,
齒落辭,白居易,嗟嗟乎雙齒，自吾有之爾，俾爾嚼肉咀蔬，銜杯漱水；豐吾膚革，滋吾血髓；從幼逮老，勤亦至矣。幸有輔車，非無齗齶.胡然舍我，一旦雙落。齒雖無情，吾豈無情。老與齒別，齒隨涕零。我老日來，爾去不回。嗟嗟乎雙齒，孰謂而來哉，孰謂而去哉？齒不能言，請以意宣。為口中之物，忽乎六十餘年。昔君之壯也，血剛齒堅；今君之老矣，血衰齒寒。輔車齗齶，日削月朘.上參差而下卼臲，曾何足以少安。嘻，君其聽哉：女長辭姥，臣老辭主。發衰辭頭，葉枯辭樹。物無細大，功成者去。君何嗟嗟，獨不聞諸道經：我身非我有也，蓋天地之委形；君何嗟嗟，又不聞諸佛說：是身如浮雲，須臾變滅。由是而言，君何有焉？所宜委百骸而順萬化，胡為乎嗟嗟於一牙一齒之間。吾應曰：吾過矣，爾之言然。,
哭崔兒,白居易,掌珠一顆兒三歲，鬢雪千莖父六旬。豈料汝先為異物，常憂吾不見成人。悲腸自斷非因劍，啼眼加昏不是塵。懷抱又空天默默，依前重作鄧攸身。,
寄生衣與微之，因題封上,白居易,淺色縠衫輕似霧，紡花紗袴薄於雲。莫嫌輕薄但知著，猶恐通州熱殺君。,
東亭閒望,白居易,東亭盡日坐，誰伴寂寥身。綠桂為佳客，紅蕉當美人。笑言雖不接，情狀似相親。不作悠悠想，如何度晚春？,
自問行何遲,白居易,前月發京口，今辰次淮涯。二旬四百里，自問行何遲。還鄉無他計，罷郡有餘資。進不慕富貴，退未憂寒飢。以此易過日，騰騰何所為。逢山輒倚棹，遇寺多題詩。酒醒夜深後，睡足日高時。眼底一無事，心中百不知。想到京國日，懶放亦如斯。何必冒風水，促促赴程歸。,
刑部尚書致仕,白居易,十五年來洛下居，道緣俗累兩何如？迷路心回因向佛，宦途事了是懸車。全家遁世曾無悶，半俸資身亦有餘。唯是名銜人不會，毗耶長者白尚書。,
除日答夢得同發楚州,白居易,共作千里伴，俱為一郡回。歲陰中路盡，鄉思先春來。山雪晚猶在，淮冰晴欲開。歸歟吟可作，休戀主人杯。,
獨樹浦雨夜寄李六郎中,白居易,忽憶兩家同里巷，何曾一處不追隨。閒遊預算分朝日，靜語多同待漏時。花下放狂衝黑飲，燈前起坐徹明棋。可知風雨孤舟夜，蘆葦叢中作此詩。,
留北客,白居易,峽外相逢遠，樽前一會難。即須分手別，且強展眉歡。楚袖蕭條舞，巴弦趣數彈。笙歌隨分有，莫作帝鄉看。,
贈薛濤,白居易,蛾眉山勢接雲霓，欲逐劉郎北路迷。若似剡中容易到，春風猶隔武陵溪。,
老夫,白居易,七八年來遊洛都，三分遊伴二分無。風前月下花園裡，處處唯殘個老夫。世事勞心非富貴，人生實事是歡娛。誰能逐我來閒坐，時共酣歌傾一壺？,
遊城南留元九李二十晚歸,白居易,老遊春飲莫相違，不獨花稀人亦稀。更勸殘杯看日影，猶應趁得鼓聲歸。,
酬皇甫賓客,白居易,閒官兼慢使，著處易停輪。況欲逢新歲，仍初見故人。冒寒尋到洛，待暖始歸秦。亦擬同攜手，城東略看春。,
江邊草,白居易,聞君澤畔傷春草，憶在天門街裡時。漠漠悽悽愁滿眼，就中惆悵是江蘺。,
白槿花,白居易,秋蕣晚英無豔色，何因栽種在人家？使君自別羅敷面，爭解回頭愛白花？,
寄庾侍郎,白居易,一雙華亭鶴，數片太湖石。巉巉蒼玉峰，矯矯青雲翮。是時歲雲暮，淡薄煙景夕。庭霜封石稜，池雪印鶴跡。幽致竟誰別，閒靜聊自適。懷哉庾順之，好是今宵客。,
翰林院中感秋懷王質夫王居仙遊山。,白居易,何處感時節，新蟬禁中聞。宮槐有秋意，風夕花紛紛。寄跡鴛鷺行，歸心鷗鶴群。唯有王居士，知予憶白雲。何日仙遊寺，潭前秋見君？,
送客歸京,白居易,水陸四千裡，何時歸到秦？舟辭三峽雨，馬入九衢塵。有酒留行客，無書寄貴人。唯憑遠傳語，好在曲江春。,
送蕭處士遊黔南,白居易,能文好飲老蕭郎，身似浮雲鬢似霜。生計拋來詩是業，家園忘卻酒為鄉。江從巴峽初成字，猿過巫陽始斷腸。不醉黔中爭去得？磨圍山月正蒼蒼。,
雪中寄令狐相公兼呈夢得,白居易,兔園春雪樑王會，想對金罌詠玉塵。今日相如身在此，不知客右坐何人？,
晚歸早出,白居易,筋力年年減，風光日日新。退衙歸逼夜，拜表出侵晨。何處臺無月，誰家池不春。莫言無勝地，自是少閒人。坐厭推囚案，行嫌引馬塵。幾時辭府印，卻作自由身？,
履道春居,白居易,微雨灑園林，新晴好一尋。低風洗池面，斜日拆花心。暝助嵐陰重，春添水色深。不如陶省事，猶抱有絃琴。,
酬嚴中丞晚眺黔江見寄,白居易,江水三回曲，愁人兩地情。磨圍山下色，明月峽中聲。晚後連天碧，秋來徹底清。臨流有新恨，照見白鬚生。,
勸我酒,白居易,勸我酒，我不辭。請君歌，歌莫遲。歌聲長，辭亦切，此辭聽者堪愁絕。洛陽女兒面似花，河南大尹頭如雪。,
和夢得冬日晨興,白居易,漏傳初五點，雞報第三聲。帳下從容起，窗間曨惖明。照書燈未滅，暖酒火重生。理曲絃歌動，先聞唱渭城。,
送人貶信州判官,白居易,地僻山深古上饒，土風貧薄道程遙。不唯遷客須恓屑，見說居人也寂寥。溪畔毒沙藏水弩，城頭枯樹下山魈。若於此郡為卑吏，刺史廳前又折腰。,
將發洛中枉令狐相公手札兼辱二篇寵行以長句,白居易,尺素忽驚來梓澤，雙金不惜送蓬山。八行落泊飛雲雨，五字鎗鏦動佩環。玉韻乍聽堪醒酒，銀鉤細讀當披顏。收藏便作終身寶，何啻三年懷袖間。,
春至,白居易,若為南國春還至，爭向東樓日又長。白片落梅浮澗水，黃梢新柳出城牆。閒拈蕉葉題詩詠，悶取藤枝引酒嘗。樂事漸無身漸老，從今始擬負風光。,
拜表早出，贈皇甫賓客,白居易,一月一回同拜表，莫辭侵早過中橋。老於君者應無數，猶趁西京十五朝。,
代迎春花招劉郎中,白居易,幸與鬆筠相近栽，不隨桃李一時開。杏園豈敢妨君去，未有花時且看來。,
野行,白居易,草潤衫襟重，沙幹屐齒輕。仰頭聽鳥立，信腳望花行。暇日無公事，衰年有道情。浮生短於夢，夢裡莫營營。,
池上有小舟,白居易,池上有小舟，舟中有胡床。床前有新酒，獨酌還獨嘗。薰若春日氣，皎如秋水光。可洗機巧心，可蕩塵垢腸。岸曲舟行遲，一曲進一觴。未知幾曲醉，醉入無何鄉。夤緣潭島間，水竹深青蒼。身閒心無事，白日為我長。我若未忘世，雖閒心亦忙。世若未忘我，雖退身難藏。我今異於是，身世交相忘。,
四月池水滿,白居易,四月池水滿，龜游魚躍出。吾亦愛吾池，池邊開一室。人魚雖異族，其樂歸於一。且與爾為徒，逍遙同過日。爾無羨滄海，蒲藻可委質。吾亦忘青雲，衡茅足容膝。況吾與爾輩，本非蛟龍匹。假如雲雨來，只是池中物。,
早朝賀雪寄陳山人,白居易,長安盈尺雪，早朝賀君喜。將赴銀臺門，始出新昌裡。上堤馬蹄滑，中路蠟燭死。十里向北行，寒風吹破耳。待漏五門外，候對三殿裡。須鬢凍生冰，衣裳冷如水。忽思仙遊谷，暗謝陳居士。暖覆褐裘眠，日高應未起。,
聽水部吳員外新詩因贈絕句,白居易,朱紱仙郎白雪歌，和人雖少愛人多。明朝說與詩人道，水部如今不姓何。,
酬思黯相公見過弊居戲贈,白居易,軒蓋光照地，行人為裴回。呼傳君子出，乃是故人來。訪我入窮巷，引君登小臺。臺前多竹樹，池上無塵埃。貧家何所有，新酒三兩杯。停杯款曲語，上馬復遲迴。留守不外宿，日斜宮漏催。但留金刀贈，未接玉山頹。家醞不敢惜，待君來即開。村妓不辭出，恐君囅然咍。,
鳥窠和尚贊,白居易,形羸骨瘦久修行，一納麻衣稱道情。曾結草菴倚碧樹，天涯知有鳥窠名。,
南嶽橫龍寺,白居易,月射冷光新殿宇，風敲清韻古杉鬆。問師寶額因何立，笑指橫溪有臥龍。,
代州民問,白居易,龍昌寺底開山路，巴子臺前種柳林。官職家鄉都忘卻，誰人會得使君心？,
和雨中花,白居易,真宰倒持生殺柄，閒物命長人短命。松枝上鶴蓍下龜，千年不死仍無病。人生不得似龜鶴，少去老來同旦暝。何異花開旦暝間，未落仍遭風雨橫。草得經年菜連月，唯花不與多時節。一年三百六十日，花能幾日供攀折。桃李無言難自訴，黃鶯解語憑君說。鶯雖為說不分明，葉底枝頭謾饒舌。,
醉後贈人,白居易,香球趁拍迴環匼，花醆拋巡取次飛。自入春來未同醉，那能夜去獨先歸。,
荔枝樓對酒,白居易,荔枝新熟雞冠色，燒酒初開琥珀香。欲摘一枝傾一醆，西樓無客共誰嘗。,
初除主客郎中知制誥，與王十一、李七、元九,白居易,閒宵靜話喜還悲，聚散窮通不自知。已分雲泥行異路，忽驚雞鶴宿同枝。紫垣曹署榮華地，白髮郎官老丑時。莫怪不如君氣味，此中來校十年遲。,
房家夜宴喜雪戲贈主人,白居易,風頭向夜利如刀，賴此溫爐軟錦袍。桑落氣薰珠翠暖，柘枝聲引管絃高。酒鉤送醆推蓮子，燭淚粘盤壘蒲萄。不醉遣儂爭散得，門前雪片似鵝毛。,
客路感秋寄明準上人,白居易,日暮天地冷，雨霽山河清。長風從西來，草木凝秋聲。已感歲倏忽，復傷物凋零。孰能不慘悽，天時牽人情。借問空門子，何法易修行？使我忘得心，不教煩惱生。,
遊襄陽懷孟浩然,白居易,楚山碧巖巖，漢水碧湯湯。秀氣結成象，孟氏之文章。今我諷遺文，思人至其鄉。清風無人繼，日暮空襄陽。南望鹿門山，藹若有餘芳。舊隱不知處，雲深樹蒼蒼。,
幽居早秋閒詠,白居易,幽僻囂塵外，清涼水木間。臥風秋拂簟，步月夜開關。且得身安泰，從他世險艱。但休爭要路，不必入深山。軒鶴留何用，泉魚放不還。誰人知此味，臨老十年閒。,
重陽日,白居易,敬亭山外人歸遠，峽石溪邊水去斜。茅屋老妻良釀酒，東籬黃菊任開花。,
新豔,白居易,雲環獨揰{右為乖}細蜻蜓，雪手輕柔玳瑁箏。飛鴈一行挑玉柱，十三絃上語嚶嚶。,
雜曲歌辭·何滿子,白居易,世傳滿子是人名，臨就刑時曲始成。一曲四詞歌八疊，從頭便是斷腸聲。,
空閨怨,白居易,寒月沈沈洞房靜，真珠簾外梧桐影。秋霜欲下手先知，燈底裁縫剪刀冷。,閨怨詩
商山路驛桐樹昔與微之前後題名處,白居易,與君前後多遷謫，五度經過此路隅。笑問中庭老桐樹，這回歸去免來無？,
池窗,白居易,池晚蓮芳謝，窗秋竹意深。更無人作伴，唯對一張琴。,
吟四雖　雜言。,白居易,酒酣後，歌歇時。請君添一酌，聽我吟四雖。年雖老，猶少於韋長史。命雖薄，猶勝於鄭長水。眼雖病，猶明於徐郎中。家雖貧，猶富於郭庶子。省躬審分何僥倖，值酒逢歌且歡喜。忘榮知足委天和，亦應得盡生生理。分司同官中，韋長史績年七十餘，郭庶子求貧苦最甚，徐郎中晦因疾喪明，予為河南尹時，見同年鄭俞始受長水縣令，因嘆四子而成此篇也。,
辱牛僕射相公一札兼寄三篇寄懷雅意多興味亦,白居易,憂悲欲作煎心火，榮利先為翳眼塵。,
慵不能,白居易,架上非無書，眼慵不能看。匣中亦有琴，手慵不能彈。腰慵不能帶，頭慵不能冠。午後恣情寢，午時隨事餐。一餐終日飽，一餐至夜安。飢寒亦閒事，況乃不飢寒。,
兩朱閣,白居易,兩朱閣，南北相對起。借問何人家，貞元雙帝子。帝子吹簫雙得仙，五雲飄颻飛上天。第宅亭臺不將去，化為佛寺在人間。妝閣伎樓何寂靜，柳似舞腰池似鏡。花落黃昏悄悄時，不聞歌吹聞鐘磬。寺門敕榜金字書，尼院佛庭寬有餘。青苔明月多閒地，比屋疲人無處居。憶昨平陽宅初置，吞併平人幾家地。仙去雙雙作梵宮，漸恐人間盡為寺。,
傷春詞,白居易,深淺檐花千萬枝，碧紗窗外囀黃鸝。殘妝含淚下簾坐，盡日傷春春不知。,
老熱,白居易,一飽百情足，一酣萬事休。何人不衰老，我老心無憂。仕者拘職役，農者老田疇。何人不苦熱，我熱身自由。臥風北窗下，坐月南池頭。腦涼脫烏帽，足熱濯清流。慵發晝高枕，興來夜泛舟。何乃有餘適，只緣無過求。或問諸親友，樂天是與不？亦無別言語，多道天悠悠。悠悠君不知，此味深且幽。但恐君知後，亦來從我遊。,
杭州景緻,白居易,松風碎助潮聲急，竹露零添澗水流。,
吳七郎中山人待制班中偶贈絕句,白居易,金馬東門隻日開，漢庭待詔重仙才。第三松樹非華表，那得遼東鶴下來？,
秋遊平泉贈韋處士閒禪師,白居易,秋景引閒步，山遊不知疲。杖藜舍輿馬，十里與僧期。昔嘗憂六十，四體不支援。今來已及此，猶未苦衰羸。予往年有詩云：三十氣太壯，胸中多是非。六十年太老，四體不支援。今故云。心興遇境發，身力因行知。尋雲到起處，愛泉聽滴時。南村韋處士，西寺閒禪師。山頭與澗底，聞健且相隨。,
題新澗亭,白居易,今日望鄉迷處所，猿聲暮雨一時來。,
早朝思退居,白居易,霜嚴月苦欲明天，忽憶閒居思浩然。自問寒燈夜半起，何如暖被日高眠？唯慚老病披朝服，莫慮飢寒計俸錢。隨有隨無且歸去，擬求豐足是何年？,
苦熱中寄舒員外,白居易,何堪日衰病，復此時炎燠。厭對俗杯盤，倦聽凡絲竹。藤床鋪晚雪，角枕截寒玉。安得清瘦人，新秋夜同宿。非君固不可，何夕枉高躅？,
強酒,白居易,若不坐禪銷妄想，即須行醉放狂歌。不然秋月春風夜，爭那閒思往事何？,
冬夜聞蟲,白居易,蟲聲冬思苦於秋，不解愁人聞亦愁。我是老翁聽不畏，少年莫聽白君頭。,
酬微之誇鏡湖,白居易,我嗟身老歲方徂，君更官高興轉孤。軍門郡閣曾閒否，禹穴耶溪得到無。酒盞省陪波卷白，骰盆思共彩呼盧。一泓鏡水誰能羨，自有胸中萬頃湖。微之詩云：孫園虎寺隨宜看，不必遙遙羨鏡湖。故以此戲言答之。,
新春江次,白居易,浦幹潮未應，堤溼凍初銷。粉片妝梅朵，金絲刷柳條。鴨頭新綠水，雁齒小紅橋。莫怪珂聲碎，春來五馬驕。,
聞新蟬贈劉二十八,白居易,蟬發一聲時，槐花帶兩枝。只應催我老，兼遣報君知。白髮生頭速，青雲入手遲。無過一杯酒，相勸數開眉。,
小臺,白居易,新樹低如帳，小臺平似掌。六尺白藤床，一莖青竹杖。風飄竹皮落，苔印鶴跡上。幽境與誰同，閒人自來往。,
初著緋戲贈元九,白居易,晚遇緣才拙，先衰被病牽。那知垂白日，始是著緋年。身外名徒爾，人間事偶然。我朱君紫綬，猶未得差肩。,
華陽觀桃花時招李六拾遺飲,白居易,華陽觀裡仙桃發，把酒看花心自知。爭忍開時不同醉，明朝後日即空枝。,
連雨,白居易,風雨暗蕭蕭，雞鳴暮復朝。碎聲籠苦竹，冷翠落芭蕉。水鳥投檐宿，泥蛙入戶跳。仍聞蕃客見，明日欲追朝。,
同諸客攜酒早看櫻桃花,白居易,曉報櫻桃發，春攜酒客過。綠餳黏盞杓，紅雪壓枝柯。天色晴明少，人生事故多。停杯替花語，不醉擬如何？,
酬令狐相公春日尋花見寄六韻,白居易,病臥帝王州，花時不得遊。老應隨日至，春肯為人留？粉壞杏將謝，火繁桃尚稠。白飄僧院地，紅落酒家樓。空裡雪相似，晚來風不休。吟君悵望句，如到曲江頭。,
詔下,白居易,昨日詔下去罪人，今日詔下得賢臣。進退者誰非我事，世間寵辱常紛紛。我心與世兩相忘，時事雖聞如不聞。但喜今年飽飯吃，洛陽禾稼如秋雲。更傾一尊歌一曲，不獨忘世兼忘身。,
病中書事,白居易,三載臥山城，閒知節物情。鶯多過春語，蟬不待秋鳴。氣嗽因寒發，風痰欲雨生。病身無所用，唯解卜陰晴。,
立秋日登樂遊園,白居易,獨行獨語曲江頭，回馬遲遲上樂遊。蕭颯涼風與衰鬢，誰教計會一時秋？,
北院,白居易,北院人稀到，東窗地最偏。竹煙行灶上，石壁臥房前。性拙身多暇，心慵事少緣。還如病居士，唯置一床眠。,
見紫薇花憶微之,白居易,一叢暗淡將何比？淺碧籠裙襯紫巾。除卻微之見應愛，人間少有別花人。,
因夢有悟,白居易,交友淪歿盡，悠悠勞夢思。平生所厚者，昨夜夢見之。夢中幾許事，枕上無多時。款曲數杯酒，從容一局棋。棋酒皆夢中所見事。初見韋尚書弘景，金紫何輝輝。中遇李侍郎建，笑言甚怡怡。終為崔常侍玄亮，意色苦依依。一夕三改變，夢心不驚疑。此事人盡怪，此理誰得知。我粗知此理，聞於竺乾師。識行妄分別，智隱迷是非。若轉識為智，菩提其庶幾。,
留別微之,白居易,干時久與本心違，悟道深知前事非。猶厭勞形辭郡印，那將趁伴著朝衣。五千言裡教知足，三百篇中勸式微。少室雲邊伊水畔，比君校老合先歸。,
書事詠懷,白居易,官俸將生計，雖貧豈敢嫌。金多輸陸賈，酒足勝陶潛。陶潛詩云：常苦酒不足。床暖僧敷坐，樓晴妓捲簾。日遭齋破用，春賴閏加添。每月常持十齋。是年閏正月也。老向歡彌切，狂於飲不廉。十年閒未足，亦恐涉無厭。,
寄王祕書,白居易,霜菊花萎日，風梧葉碎時。怪來秋思苦，緣詠祕書詩。,
六年冬暮贈崔常侍晦叔　時為河南尹。,白居易,鬢毛霜一色，光景水爭流。易過唯冬日，難銷是老愁。香開綠蟻酒，暖擁褐綾裘。已共崔君約，尊前倒即休。,
寄白頭陀,白居易,近見頭陀伴，雲師老更慵。性靈閒似鶴，顏壯古於鬆。山裡猶難覓，人間豈易逢。仍聞移住處，太白最高峰。,
和王十八薔薇澗花時有懷蕭侍御兼見贈,白居易,霄漢風塵俱是系，薔薇花委故山深。憐君獨向澗中立，一把紅芳三處心。,
和韓侍郎題楊舍人林池見寄,白居易,渠水暗流春凍解，風吹日炙不成凝。鳳池冷暖君諳在，二月因何更有冰？,
河陰夜泊憶微之,白居易,憶君我正泊行舟，望我君應上郡樓。萬里月明同此夜，黃河東面海西頭。,
元相公輓歌詞三首,白居易,銘旌官重威儀盛，騎吹聲繁鹵簿長。後魏帝孫唐宰相，六年七月葬咸陽。墓門已閉笳簫去，唯有夫人哭不休。蒼蒼露草咸陽壟，此是千秋第一秋。送葬萬人皆慘澹，反虞駟馬亦悲鳴。琴書劍珮誰收拾，三歲遺孤新學行。,
百花亭,白居易,朱檻在空虛，涼風八月初。山形如峴首，江色似桐廬。佛寺乘船入，人家枕水居。高亭仍有月，今夜宿何如？,
寄劉蘇州,白居易,去年八月哭微之，今年八月哭敦詩。何堪老淚交流日，多是秋風搖落時。泣罷幾回深自念，情來一倍苦相思。同年同病同心事，除卻蘇州更是誰？,
將歸一絕,白居易,欲去公門返野扉，預思泉竹已依依。更憐家醞迎春熟，一甕醍醐待我歸。,
代人贈王員外,白居易,好在王員外，平生記得不？共賒黃叟酒，同上莫愁樓。靜接殷勤語，狂隨爛熳遊。那知今日眼，相見冷於秋。,
酬夢得秋夕不寐見寄,白居易,碧簟絳紗帳，夜涼風景清。病聞和藥氣，渴聽碾茶聲。露竹偷燈影，煙鬆護月明。何言千里隔，秋思一時生。,
戲答皇甫監　時皇甫監初喪偶。,白居易,寒宵勸酒君須飲，君是孤眠七十身。莫道非人身不暖，十分一盞暖於人。,
春夜宿直,白居易,三月十四夜，西垣東北廊。碧梧葉重疊，紅藥樹低昂。月砌漏幽影，風簾飄暗香。禁中無宿客，誰伴紫微郎？,
酬楊八,白居易,君以曠懷宜靜境，我因蹇步稱閒官。閉門足病非高士，勞作雲心鶴眼看。,
酬李二十侍郎,白居易,筍老蘭長花漸稀，衰翁相對惜芳菲。殘鶯著雨慵休囀，落絮無風凝不飛。行掇木芽供野食，坐牽蘿蔓掛朝衣。十年分手今同醉，醉未如泥莫道歸。,
聞樂感鄰,白居易,老去親朋零落盡，秋來弦管感傷多。尚書宅畔悲鄰笛，廷尉門前嘆雀羅。綠綺窗空分妓女，絳紗帳掩罷笙歌。歡娛未足身先去，爭奈書生薄命何。,
贈草堂宗密上人,白居易,吾師道與佛相應，念念無為法法能。口藏宣傳十二部，心臺照耀百千燈。盡離文字非中道，長住虛空是小乘。少有人知菩薩行，世間只是重高僧。,
贈楊使君,白居易,曾嗟放逐同巴峽，且喜歸還會洛陽。時命到來須作用，功名未立莫思量。銀銜叱撥欺風雪，金屑琵琶費酒漿。更待城東桃李發，共君沉醉兩三場。,
池上清晨候皇甫郎中,白居易,曉景麗未熱，晨飈鮮且涼。池幽綠蘋合，霜潔白蓮香。深掃竹間徑，靜拂松下床。玉柄鶴翎扇，銀罌雲母漿。屏除無俗物，瞻望唯清光。何人擬相訪，嬴女從蕭郎。,
池上早夏,白居易,水積春塘晚，陰交夏木繁。舟船如野渡，籬落似江村。靜拂琴床蓆，香開酒庫門。慵閒無一事，時弄小嬌孫。,描寫夏天
閒出覓春戲贈諸郎官,白居易,年來數出覓風光，亦不全閒亦不忙。放鞚體安騎穩馬，隔袍身暖照晴陽。迎春日日添詩思，送老時時放酒狂。除卻髭鬚白一色，其餘未伏少年郎。,
同崔十八寄元浙東王陝州,白居易,未能同隱雲林下，且復相招祿仕間。隨月有錢勝賣藥，終年無事抵歸山。鏡湖水遠何由泛，棠樹枝高不易攀。惆悵八科殘四在，兩人榮鬧兩人閒。,
長安正月十五日,白居易,喧喧車騎帝王州，羈病無心逐勝遊。明月春風三五夜，萬人行樂一人愁。,
過高將軍墓,白居易,原上新墳委一身，城中舊宅有何人？妓堂賓閣無歸日，野草山花又欲春。門客空將感恩淚，白楊風裡一沾巾。,
寄李蘇州兼示楊瓊,白居易,真娘墓頭春草碧，心奴鬢上秋霜白。為問蘇臺酒席中，使君歌笑與誰同。就中猶有楊瓊在，堪上東山伴謝公。,
送陳許高僕射赴鎮,白居易,敦詩說禮中軍帥，重士輕財大丈夫。常與師徒同苦樂，不教親故隔榮枯。花鈿坐繞黃金印，絲管行隨白玉壺。商皓老狂唯愛醉，時時能寄酒錢無。,
與皇甫庶子同遊城東,白居易,閒遊何必多徒侶，相勸時時舉一杯。博望苑中無職役，建春門外足池臺。綠油剪葉蒲新長，紅蠟粘枝杏欲開。白馬朱衣兩宮相，可憐天氣出城來。,
初冬早起寄夢得,白居易,起戴烏紗帽，行披白布裘。爐溫先暖酒，手冷未梳頭。早景煙霜白，初寒鳥雀愁。詩成遣誰和，還是寄蘇州。,
同諸客嘲雪中馬上妓,白居易,珊瑚鞭嚲馬踟躕，引手低蛾索一盂。腰為逆風成弱柳，面因衝冷作凝酥。銀篦穩篸烏羅帽，花襜宜乘叱撥駒。雪裡君看何所似，王昭君妹寫真圖。,
秋遊,白居易,下馬閒行伊水頭，涼風清景勝春遊。何事古今詩句裡，不多說著洛陽秋？,
拜表回閒遊,白居易,玉珮金章紫花綬，紵衫藤帶白綸巾。晨興拜表稱朝士，晚出遊山作野人。達磨傳心令息念，玄元留意遣同塵。八關淨戒齋銷日，一曲狂歌醉送春。酒肆法堂方丈室，其間豈是兩般身。,
負春,白居易,病來道士教調氣，老去山僧勸坐禪。孤負春風楊柳曲，去年斷酒到今年。,
山泉煎茶有懷,白居易,坐酌泠泠水，看煎瑟瑟塵。無由持一碗，寄與愛茶人。,
池上閒吟二首,白居易,高臥閒行自在身，池邊六見柳條新。幸逢堯舜無為日，得作羲皇向上人。四皓再除猶且健，三州罷守未全貧。莫愁客到無供給，家醞香濃野菜春。非莊非宅非蘭若，竹樹池亭十畝餘。非道非僧非俗吏，褐裘烏帽閉門居。夢遊信意寧殊蝶，心樂身閒便是魚。雖未定知生與死，其間勝負兩何如。,
林下樗,白居易,香檀文桂苦雕鐫，生理何曾得自全。知我無材老樗否，一枝不損盡天年。,
讀僧靈澈詩,白居易,東林寺裡西廊下，石片鐫題數首詩。言句怪來還校別，看名知是老湯師。,
澗中魚,白居易,海水桑田欲變時，風濤翻覆沸天池。鯨吞蛟鬥波成血，深澗游魚樂不知。,
春池上戲贈李郎中,白居易,滿池春水何人愛，唯我回看指似君。直似挼藍新汁色，與君南宅染羅裙。,
冬日平泉路晚歸,白居易,山路難行日易斜，煙村霜樹欲棲鴉。夜歸不到應閒事，熱飲三杯即是家。,
九江北岸遇風雨,白居易,黃梅縣邊黃梅雨，白頭浪裡白頭翁。九江闊處不見岸，五月盡時多惡風。人間隱路應無限，何事拋身在此中？,
送常秀才下第東歸,白居易,東歸多旅恨，西上少知音。寒食看花眼，春風落日心。百憂當二月，一醉直千金。到處公卿席，無辭酒醆深。,
郡樓夜宴留客,白居易,北客勞相訪，東樓為一開。褰簾待月出，把火看潮來。豔聽竹枝曲，香傳蓮子杯。寒天殊未曉，歸騎且遲迴。,
東院,白居易,松下軒廊竹下房，暖檐晴日滿繩床。淨名居士經三卷，榮啟先生琴一張。老去齒衰嫌橘醋，病來肺渴覺茶香。有時閒酌無人伴，獨自騰騰入醉鄉。,
郡西亭偶詠,白居易,常愛西亭面北林，公私塵事不能侵。共閒作伴無如鶴，與老相宜只有琴。莫遣是非分作界，須教吏隱合為心。可憐此道人皆見，但要修行功用深。,
三月晦日晚聞鳥聲,白居易,晚來林鳥語殷勤，似惜風光說向人。遣脫破袍勞報暖，催沽美酒敢辭貧？聲聲勸醉應須醉，一歲唯殘半日春。,
同錢員外題絕糧僧巨川,白居易,三十年來坐對山，唯將無事化人間。齋時往往聞鍾笑，一食何如不食閒？,
哭微之二首,白居易,八月涼風吹白幕，寢門廊下哭微之。妻孥朋友來相吊，唯道皇天無所知。文章卓犖生無敵，風骨英靈歿有神。哭送咸陽北原上，可能隨例作灰塵？,
馬上晚吟,白居易,人少街荒已寂寥，風多塵起重蕭條。上陽落葉飄宮樹，中渡流澌擁渭橋。出早冒寒衣校薄，歸遲侵黑酒全消。如今不是閒行日，日短天陰坊曲遙。,
奉和晉公侍中蒙除留守行及洛師感悅發中斐然,白居易,鸞鳳翱翔在寥廓，貂蟬蕭灑出埃塵。致成堯舜昇平代，收得夔龍強健身。拋擲功名還史冊，分張歡樂與交親。商山老皓雖休去，終是留侯門下人。,
偶飲,白居易,三盞醺醺四體融，妓亭檐下夕陽中。千聲方響敲相續，一曲雲和戛未終。今日心情如往日，秋風氣味似春風。唯憎小吏樽前報，道去衙時水五筒。,
臘後歲前遇景詠意,白居易,海梅半白柳微黃，凍水初融日欲長。度臘都無苦霜霰，迎春先有好風光。郡中起晚聽衙鼓，城上行慵倚女牆。公事漸閒身且健，使君殊未厭餘杭。,
答王尚書問履道池舊橋,白居易,虹樑雁齒隨年換，素板朱欄逐日修。但恨尚書能久別，莫愁川守不頻遊。重移舊柱開中眼，亂種新花擁兩頭。李郭小船何足問，待君乘過濟川舟。,
月夜登閣避暑,白居易,旱久炎氣盛，中人若燔燒。清風隱何處，草樹不動搖。何以避暑氣，無如出塵囂。行行都門外，佛閣正岧嶢。清涼近高生，煩熱委靜銷。開襟當軒坐，意泰神飄飄。回看歸路傍，禾黍盡枯焦。獨善誠有計，將何救旱苗。,
宿竹閣,白居易,晚坐鬆檐下，宵眠竹閣間。清虛當服藥，幽獨抵歸山。巧未能勝拙，忙應不及閒。無勞別修道，即此是玄關。,
夜從法王寺下歸嶽寺,白居易,雙剎夾虛空，緣雲一徑通。似從忉利下，如過劍門中。燈火光初合，笙歌曲未終。可憐獅子座，舁出淨名翁。,
新載梅,白居易,池邊新種七株梅，欲到花時點檢來。莫怕長州桃李妒，今年好為使君開。,
與諸客空腹飲,白居易,隔宿書招客，平明飲暖寒。麴神寅日合，酒聖卯時歡。促膝才飛白，酡顏已渥丹。碧籌攢米碗，紅袖拂骰盤。醉後歌尤異，狂來舞可難。拋杯語同坐，莫作老人看。,
題靈隱寺紅辛夷花戲酬光上人,白居易,紫粉筆含尖火焰，紅胭脂染小蓮花。芳情鄉思知多少，惱得山僧悔出家。,
重向火,白居易,火銷灰復死，疏葉已經旬。豈是人情薄，其如天氣春。風寒忽再起，手冷重相親。卻就紅爐坐，心如逢故人。,
新秋喜涼,白居易,過得炎蒸月，尤宜老病身。衣裳朝不潤，枕簟夜相親。樓月纖纖早，波風嫋嫋新。光陰與時節，先感是詩人。,
和夢得洛中早春見贈七韻,白居易,眾皆賞春色，君獨憐春意。春意竟如何，老夫知此味。燭餘減夜漏，衾暖添朝睡。恬和臺上風，虛潤池邊地。開遲花養豔，語懶鶯含思。似訝隔年齋，如勸迎春醉。何日同宴遊，心期二月二。,
小舫,白居易,小舫一艘新造了，輕裝樑柱庳安篷。深坊靜岸遊應遍，淺水低橋去盡通。黃柳影籠隨棹月，白蘋香起打頭風。慢牽欲傍櫻桃泊，借問誰家花最紅？,
少年問,白居易,少年怪我問如何，何事朝朝醉復歌？號作樂天應不錯，憂愁時少樂時多。,
立春日酬錢員外曲江同行見贈,白居易,下直遇春日，垂鞭出禁闈。兩人攜手語，十里看山歸。柳色早黃淺，水文新綠微。風光向晚好，車馬近南稀。機盡笑相顧，不驚鷗鷺飛。,
早出晚歸,白居易,早起或因攜酒出，晚歸多是看花回。若拋風景長閒坐，自問東京作底來。,
東樓南望八韻,白居易,不厭東南望，江樓對海門。風濤生有信，天水合無痕。鷁帶雲帆動，鷗和雪翻浪。魚鹽聚為市，煙火起成村。日腳金波碎，峰頭鈿點繁。送鞦韆裡雁，報暝一聲猿。已豁煩襟悶，仍開病眼昏。郡中登眺處，無勝此東軒。,
孤山寺遇雨,白居易,拂波雲色重，灑葉雨聲繁。水鷺雙飛起，風荷一向翻。空濛連北岸，蕭颯入東軒。或擬湖中宿，留船在寺門。,
風雨晚泊,白居易,苦竹林邊蘆葦叢，停舟一望思無窮。青苔撲地連春雨，白浪掀天盡日風。忽忽百年行欲半，茫茫萬事坐成空。此生飄蕩何時定？一縷鴻毛天地中。,
湖上夜飲,白居易,郭外迎人月，湖邊醒酒風。誰留使君飲？紅燭在舟中。,
答劉戒之早秋別墅見寄,白居易,涼風木槿籬，暮雨槐花枝。並起新秋思，為得故人詩。避地鳥擇木，升朝魚在池。城中與山下，喧靜暗相思。,
六月三日夜聞蟬,白居易,荷香清露墜，柳動好風生。微月初三夜，新蟬第一聲。乍聞愁北客，靜聽憶東京。我有竹林宅，別來蟬再鳴。不知池上月，誰撥小船行？,
新秋病起,白居易,一葉落梧桐，年光半又空。秋多上階日，涼足入懷風。病瘦形如鶴，愁焦鬢似蓬。損心詩思裡，伐性酒狂中。華蓋何曾惜，金丹不致功。猶須自慚愧，得作白頭翁。,
前有別楊柳枝絕句，夢得繼和雲春盡絮飛留不,白居易,柳老春深日又斜，任他飛向別人家。誰能更學孩童戲，尋逐春風捉柳花。,
夜遊西虎丘寺八韻,白居易,不厭西丘寺，閒來即一過。舟船轉雲島，樓閣出煙蘿。路入青松影，門臨白月波。魚跳驚秉燭，猿覷怪鳴珂。搖曳雙紅旆，娉婷十翠娥。香花助羅綺，鍾梵避笙歌。領郡時將久，遊山數幾何。一年十二度，非少亦非多。,
鬆聲,白居易,月好好獨坐，雙鬆在前軒。西南微風來，潛入枝葉間。蕭寥發為聲，半夜明月前。寒山颯颯雨，秋琴泠泠弦。一聞滌炎暑，再聽破昏煩。竟夕遂不寐，心體俱翛然。南陌車馬動，西鄰歌吹繁。誰知茲檐下，滿耳不為喧。,
急樂世,白居易,正抽碧線繡紅羅，忽聽黃鶯斂翠蛾。秋思冬愁春恨望，大都不得意時多。,
湖亭與行簡宿,白居易,潯陽少有風情客，招宿湖亭盡卻回。水檻虛涼風月好，夜深誰共阿憐來？,
池上贈韋山人,白居易,新竹夾平流，新荷拂小舟。眾皆嫌好拙，誰肯伴閒遊？客為忙多去，僧因飯暫留。獨憐韋處士，盡日共悠悠。,
無夢,白居易,老眼花前暗，春衣雨後寒。舊詩多忘卻，新酒且嘗看。拙定於身穩，慵應趁伴難。漸銷名利想，無夢到長安。主,
利仁北街作,白居易,草色斑斑春雨晴，利仁坊北面西行。踟躕立馬緣何事，認得張家歌吹聲。,
洛陽堰閒行,白居易,洛陽堰上新晴日，長夏門前欲暮春。遇酒即沽逢樹歇，七年此地作閒人。,
過裴令公宅二絕句,白居易,風吹楊柳出牆枝，憶得同歡共醉時。每到集賢坊地過，不曾一度不低眉。樑王舊館雪濛濛，愁殺鄒枚二老翁。此句兼屬夢得。假使明朝深一尺，亦無人到兔園中。,
代賣薪女贈諸妓,白居易,亂蓬為鬢布為巾，曉蹋寒山自負薪。一種錢唐江畔女，著紅騎馬是何人。,
松江亭攜樂觀漁宴宿,白居易,震澤平蕪岸，松江落葉波。在宮常夢想，為客始經過。水面排罾網，船頭簇綺羅。朝盤鱠紅鯉，夜燭無青娥。雁斷知風急，潮平見月多。繁絲與促管，不解和漁歌。,
鄧州路中作,白居易,蕭蕭誰家村，秋梨葉半坼。漠漠誰家園，秋韭花初白。路逢故里物，使我嗟行役。不歸渭北村，又作江南客。去鄉徒自苦，濟世終無益。自問波上萍，何如澗中石。,
三月三日憶微之,白居易,良時光景長虛擲，壯歲風情已暗銷。忽憶同為校書日，每年同醉是今朝。,
虎丘寺路宴留別諸妓,白居易,銀泥裙映錦障泥，畫舸停橈馬簇蹄。清管曲終鸚鵡語，紅旗影動薄寒嘶。漸消酒色朱顏淺，欲話離情翠黛低。莫忘使君吟詠處，女墳湖北武丘西。,
春聽琵琶兼簡長孫司戶,白居易,四弦不似琵琶聲，亂寫真珠細撼鈴。指底商風悲颯颯，舌頭胡語苦醒醒。如言都尉思京國，似訴明妃厭虜庭。遷客共君想勸諫，春腸易斷不須聽。,
喜罷郡,白居易,五年兩郡亦堪嗟，偷出遊山走看花。自此光陰為己有，從前日月屬官家。樽前免被催迎使，枕上休聞報坐衙。睡到午時歡到夜，回看官職是泥沙。,
和微之任校書郎日過三鄉,白居易,三鄉過日君年幾，今日君年五十餘。不獨年催身亦變，校書郎變作尚書。,
攜酒往朗之莊居同飲,白居易,慵中又少經過處，別後都無勸酒人。不挈一壺相就醉，若為將老度殘春。,
感化寺見元九劉三十二題名處,白居易,微之謫去千餘里，太白無來十一年。今日見名如見面，塵埃壁上破窗前。,
思往喜今,白居易,憶除司馬向江州，及此凡經十五秋。雖在簪裾從俗累，半尋山水是閒遊。謫居終帶鄉關思，領郡猶分邦國憂。爭似如今作賓客，都無一念到心頭。,
郡齋暇日，辱常州陳郎中使君《早春晚坐水西,白居易,新年多暇日，晏起褰簾坐。睡足心更慵，日高頭未裹。徐傾下藥酒，稍爇煎茶火。誰伴寂寥身，無絃琴在左。遙思毗陵館，春深物嫋娜。波拂黃柳梢，風搖白梅朵。衙門排曉戟，鈴閣開朝鎖。太守水西來，朱衣垂素舸。良辰不易得，佳會無由果。五馬正相望，雙魚忽前墮。魚中獲瑰寶，持玩何磊砢.一百六十言，字字靈珠顆。上申心款曲，下敘時坎坷。才富不如君，道孤還似我。敢辭官遠慢，且貴身安妥。忽復問榮枯，冥心無不可。,
戲贈戶部李巡官,白居易,好去民曹李判官，少貪公事且謀歡。男兒未死爭能料，莫作忠州刺史看。,
僕射來示有三春向晚四者難並之說誠哉是言輒,白居易,三春今向晚，四者昔難並。借問低眉坐，何如攜手行。--白居易舊遊多過隙，新宴且尋盟。鸚鵡林須樂，麒麟閣未成。--王起分陰當愛惜，遲景好逢迎。林野薰風起，樓臺穀雨晴。--劉禹錫牆低山半出，池廣水初平。橋轉長虹曲，舟回小鷁輕。--白居易殘花猶布繡，密竹自聞笙。欲過芳菲節，難忘宴慰情。--王起月輪行似箭，時物始如傾。見雁隨兄去，聽鶯求友聲。--劉禹錫蕙長書帶展，菰嫩剪刀生。坐密衣裳暖，堂虛絲管清。--白居易峰巒侵碧落，草木近朱明。與點非沂水，陪膺是洛城。--王起撥醅爭綠醑，臥酪待朱櫻。幾處能留客，何人喚解酲。--劉禹錫舊儀尊右揆，新命寵春卿。有喜鵲頻語，無機鷗不驚。--白居易青林思小隱，白雪仰芳名。訪舊殊千里，登高賴九城。--王起酇侯司管鑰，疏傅傲簪纓。綸綍曾同掌，煙霄即上徵。--劉禹錫冊庭嘗接武，書殿忝連衡。蘭室春彌馥，鬆心晚更貞。--白居易琴招翠羽下，鉤掣紫鱗呈，只願回烏景。誰能避兕觥。--王起方知醉兀兀，應是走營營。鳳閣鸞臺路，從他年少爭。--白居易,
北亭臥,白居易,樹綠晚陰合，池涼朝氣清。蓮開有佳色，鶴唳無凡聲。唯此閒寂境，愜我幽獨情。病假十五日，十日臥茲亭。明朝吏呼起，還複視黎無氓。,
醉題劉二十八使君,白居易,為我引杯添酒飲，與君把箸擊盤歌。詩稱國手徒為爾，命壓人頭不奈何。舉眼風光長寂寞，滿朝官職獨蹉跎。亦知合被才名折，二十三年折太多。,
題峽中石上,白居易,巫女廟花紅似粉，昭君村柳翠於眉。誠知老去風情少，見此爭無一句詩？,
夜宴惜別,白居易,笙歌旖旎曲終頭，轉作離聲滿座愁。箏怨朱弦從此斷，燭啼紅淚為誰流？夜長似歲嘆宜盡，醉未如泥飲莫休。何況雞鳴即須別，門前風雨冷修修。,
歸來二週歲,白居易,歸來二週歲，二歲似須臾。池藕重生葉，林鴉再引雛。時豐實倉廩，春暖葺庖廚。更作三年計，三年身健無。,
玉水記方流,白居易,良璞含章久，寒泉徹底幽。矩浮光灩灩，方折浪悠悠。凌亂波紋異，縈迴水性柔。似風搖淺瀨，疑月落清流。潛潁應傍達，藏真豈上浮。玉人如不見，淪棄即千秋。,
病眼花,白居易,頭風目眩乘衰老，只有增加豈有瘳。傳雲：有加而無瘳。花發眼中猶足怪，柳生肘上亦須休。大窠羅綺看才辨，小字文書見便愁。必若不能分黑白，卻應無悔復無尤。,
聞蟲,白居易,暗蟲唧唧夜綿綿，況是秋陰欲雨天。猶恐愁人暫得睡，聲聲移近臥床前。,
題故元少尹集後二首,白居易,黃壤詎知我？白頭徒憶君。唯將老年淚，一灑故人文。遺文三十軸，軸軸金玉聲。龍門原上土，埋骨不埋名。,
登靈應臺北望,白居易,臨高始見人寰小，對遠方知色界空。回首卻歸朝市去，一稊米落太倉中。,
遊趙村杏花,白居易,趙村紅杏每年開，十五年來看幾回？七十三人難再到，今春來是別花來。,
池畔二首,白居易,結構池西廊，疏理池東樹。此意人不知，欲為待月處。持刀間密竹，竹少風來多。此意人不會，欲令池有波。,
九日題塗溪,白居易,蕃草蓆鋪楓葉岸，《竹枝》歌送菊花杯。明年尚作南賓守，或可重陽更一來。,
奉使途中戲贈張常侍,白居易,早風吹土滿長衢，驛騎星軺盡疾驅。共笑籃舁亦稱使，日馳一驛向東都。,
水堂醉臥問杜三十一,白居易,聞君洛下住多年，何處春流最可憐？為問魏王堤岸下，何如同德寺門前？無妨水色堪閒玩，不得泉聲伴醉眠。那似此堂簾幕底，連明連夜碧潺湲。,
座中戲呈諸少年,白居易,衰容禁得無多酒，秋鬢新添幾許霜。縱有風情應淡薄，假如老健莫誇張。興來吟詠從成癖，飲後酣歌少放狂。不為倚官兼挾勢，因何入得少年場？,
送滕庶子致仕歸婺州,白居易,春風秋月攜歌酒，八十年來玩物華。已見曾孫騎竹馬，猶聽侍女唱梅花。入鄉不杖歸時健，出郭乘軺到處誇。兒著繡衣身衣錦，東陽門戶勝滕家。,
雪後早過天津橋偶呈諸客,白居易,官橋晴雪曉峨峨，老尹行吟獨一過。紫綬相輝應不惡，白鬚同色復如何？悠揚短景凋年急，牢落衰情感事多。猶賴洛中饒醉客，時時我喚笙歌。,
寄皇甫賓客,白居易,名利既兩忘，形體方自遂。臥掩羅雀門，無人驚我睡。睡足鬥擻衣，閒步中庭地。食飽摩挲腹，心頭無一事。除卻玄晏翁，何人知此味。,
福先寺雪中餞劉蘇州,白居易,送君何處展離筵，大梵王宮大雪天。庾嶺梅花落歌管，謝家柳絮撲金田。亂從紈袖交加舞，醉入籃輿取次眠。卻笑召鄒兼訪戴，只持空酒駕空船。,
和行簡望郡南山,白居易,反照前山雲樹明，從君苦道似華清。試聽腸斷巴猿叫，早晚驪山有此聲？,
變法,白居易,自慚到府來週歲，惠愛威稜一事無。唯是改張官酒法，漸從濁水作醍醐。,
送沈倉曹赴江西,白居易,落日驅單騎，涼風換袷衣。遠魚傳信至，秋雁趁行飛。洛下閒居住，城東醉伴稀。莫辭船舫重，多覓酒錢歸。,
重傷小女子,白居易,學人言語憑床行，嫩似花房脆似瓊。才知恩愛迎三歲，未辨東西過一生。汝異下殤應殺禮，吾非上聖詎忘情。傷心自嘆鳩巢拙，長墮春雛養不成。,
九日代羅樊二妓招舒著作　齊樑格。,白居易,羅敷斂雙袂，樊姬獻一杯。不見舒員外，秋菊為誰開？,
姚侍御見過戲贈,白居易,晚起春寒慵裹頭，客來池上偶同遊。東臺御史多提舉，莫按金章系布裘。,
池畔閒坐，兼呈侍中,白居易,池畔最平處，樹陰新合時。移床解衣帶，坐任清風吹。舉棹鳥先覺，垂綸魚未知。前頭何所有，一卷晉公詩。,
南龍興寺殘雪,白居易,南龍興寺春晴後，緩步徐吟繞四廊。老趁風花應不稱，閒尋鬆雪正相當。吏人引從多乘輿，賓客逢迎少下堂。不擬人間更求事，些些疏懶亦何妨。,
天宮閣早春,白居易,天宮高閣上何頻，每上令人耳目新。前日晚登緣看雪，今朝晴望為迎春。林鶯何處吟箏柱，牆柳誰家晒麴塵。可惜三川虛作主，風光不屬白頭人。,
小庭寒夜寄夢得,白居易,庭小同蝸舍，門閒稱雀羅。火將燈共盡，風與雪相和。老睡隨年減，衰情向夕多。不知同病者，爭奈夜長何。,
履道居三首,白居易,莫嫌地窄林亭小，莫厭貧家活計微。大有高門鎖寬宅，主人到老不曾歸。東里素帷猶未徹，南鄰丹旐又新懸。衡門蝸舍自慚愧，收得身來已五年。世事平分眾所知，何嘗苦樂不相隨。唯餘耽酒狂歌客，只有樂時無苦時。,
西還壽安路西歇馬,白居易,槐陰歇鞍馬，柳絮惹衣巾。日晚獨歸路，春深多思人。去家才百里，為客只三旬。已念紗窗下，應生寶瑟塵。,
別舍弟後月夜,白居易,悄悄初別夜，去住兩盤桓。行子孤燈店，居人明月軒。平生共貧苦，未必日成歡。及此暫為別，懷抱已憂煩。況是庭葉盡，復思山路寒。如何為不念？馬瘦衣裳單。,
聞雷,白居易,瘴地風霜早，溫天氣候催。窮冬不見雪，正月已聞雷。震蟄蟲蛇出，驚枯草木開。空餘客方寸，依舊似寒灰。,
贈晦叔憶夢得,白居易,自別崔公四五秋，因何臨老轉風流。歸來不說秦中事，歇定唯謀洛下游。酒面浮花應是喜，歌眉斂黛不關愁。得君更有無厭意，猶恨尊前欠老劉。,
初見劉二十八郎中有感,白居易,欲話毗陵君反袂，欲言夏口我沾衣。誰知臨老相逢日，悲嘆聲多語笑稀。,
立秋日曲江憶元九,白居易,下馬柳陰下，獨上堤上行。故人千萬裡，新蟬三兩聲。城中曲江水，江上江陵城。兩地新秋思，應同此日情。,
送高侍御使回因寄楊八,白居易,明月峽邊逢制使，黃茅岸上是忠州。到城莫說忠州惡，無益虛教楊八愁。,
座上贈盧判官,白居易,把酒承花花落頻，花香酒味相和春。莫言不是江南會，虛白亭中舊主人。,
自問此心呈諸老伴,白居易,朝問此心何所思，暮問此心何所為。不入公門慵斂手，不看人面免低眉。居士室間眠得所，少年場上飲非宜。閒談娓娓留諸老，美醞徐徐進一卮。心未曾求過分事，身常少有不安時。此心除自謀身外，更問其餘盡不知。,
題王侍御池亭,白居易,朱門深鎖春池滿，岸落薔薇水浸莎。畢竟林塘誰是主？主人來少客來多。,
毛公壇,白居易,毛公壇上片雲閒，得道何年去不還。千載鶴翎歸碧落，五湖空鎮萬重山。,
採石墓,白居易,採石江邊李白墳，遶田無限草連雲。可憐荒壟窮泉骨，曾有驚天動地文。但是詩人多薄命，就中淪落不過君。渚蘋溪草猶堪薦，大雅遺風不可聞。,
京路,白居易,西來為看秦山雪，東去緣尋洛苑春。來去騰騰兩京路，閒行除我更無人。,
秋池獨泛,白居易,蕭疏秋竹籬，清淺秋風池。一隻短舫艇，一張斑鹿皮。皮上有野叟，手中持酒卮。半酣箕踞坐，自問身為誰。嚴子垂釣日，蘇門長嘯時。悠然意自得，意外何人知。,
感舊寫真,白居易,李放寫我真，寫來二十載。莫問真何如，畫亦銷光彩。朱顏與玄鬢，日夜改復改。無嗟貌遽非，且喜身猶在。,
授太子賓客歸洛　自此後東都作。,白居易,南省去拂衣，東都來掩扉。病將老齊至，心與身同歸。白首外緣少，紅塵前事非。懷哉紫芝叟，千載心相依。,
雜曲歌辭·樂世,白居易,管急絲繁拍漸稠，綠腰宛轉曲終頭。誠知樂世聲聲樂，老病人聽未免愁。,
龍花寺主家小尼,白居易,頭青眉眼細，十四女沙彌。夜靜雙林怕，春深一食飢。步慵行道困，起晚誦經遲。應似仙人子，花宮未嫁時。,
惻惻吟,白居易,惻惻復惻惻，逐臣返鄉國。前事難重論，少年不再得。泥塗絳老頭斑白，炎瘴靈均面黎黑。六年不死卻歸來，道著姓名人不識。,
早夏遊宴,白居易,雖慵興猶在，雖老心猶健。昨日山水遊，今朝花酒宴。山榴豔似火，王蕊飄如霰。榮落逐瞬遷，炎涼隨刻變。未收木綿褥，已動蒲葵扇。且喜物與人，年年得相見。,
酬集賢劉郎中對月見寄兼懷元浙東,白居易,月在洛陽天，天高淨如水。下有白頭人，攬衣中夜起。思遠鏡亭上，光深書殿裡。眇然三處心，相去各千里。,
山石榴花十二韻,白居易,曄曄復煌煌，花中無比方。豔夭宜小院，條短稱低廊。本是山頭物，今為砌下芳。千叢相向背，萬朵互低昂。照灼連朱檻，玲瓏映粉牆。風來添意態，日出助晶光。漸綻胭脂萼，猶含琴軫房。離披亂剪綵，斑駁未勻妝。絳焰燈千炷，紅裙妓一行。此時逢國色，何處覓天香。恐合栽金闕，思將獻玉皇。好差青鳥使，封作百花王。,
小曲新詞二首,白居易,霽色鮮宮殿，秋聲脆管絃。聖明千歲樂，歲歲似今年。紅裾明月夜，碧簟早秋時。好向昭陽宿，天涼玉漏遲。,
葺池上舊亭,白居易,池月夜淒涼，池風曉蕭颯。欲入池上冬，先葺池中閣。向暖窗戶開，迎寒簾幕合。苔封舊瓦木，水照新朱蠟。軟火深土爐，香醪小瓷榼。中有獨宿翁，一燈對一榻。,
早春閒行,白居易,鶯早乍啼猶冷落，花寒欲發尚遲疑。,
九老圖詩,白居易,雪作鬚眉雲作衣，遼東華表鶴雙歸。當時一鶴猶希有，何況今逢兩令威。,
人定,白居易,人定月朧明，香消枕簟清。翠屏遮燭影，紅袖下簾聲。坐久吟方罷，眠初夢未成。誰家教鸚鵡，故故語相驚。,
辱牛僕射一札寄詩篇遇物寄懷情,白居易,風雲聚散期難定，魚鳥飛沈勢不同。,
期不至,白居易,紅燭清樽久延佇，出門入門天欲曙。星稀月落竟不來，煙柳朧朧鵲飛去。,
張常侍池涼夜閒宴贈諸公,白居易,竹橋新月上，水岸涼風至。對月五六人，管絃三兩事。留連池上酌，款曲城外意。或嘯或謳吟，誰知此閒味。回看市朝客，矻矻趨名利。朝忙少遊宴，夕困多眠睡。清涼屬吾徒，相逢勿辭醉。,
天竺寺七葉堂避暑,白居易,鬱郁復鬱郁，伏熱何時畢。行入七葉堂，煩暑隨步失。檐雨稍霏微，窗風正蕭瑟。清宵一覺睡，可以銷百疾。,
魏堤有懷,白居易,魏王堤下水，聲似使君灘。惆悵回頭聽，躊躕立馬看。盪風波眼急，翻雪浪心寒。憶得瞿唐事，重吟行路難。,
送呂漳州,白居易,今朝一壺酒，言送漳州牧。半自要閒遊，愛花憐草綠。花前下鞍馬，草上攜絲竹。行客飲數杯，主人歌一曲。端居惜風景，屢出勞僮僕。獨醉似無名，借君作題目。,
三年別,白居易,悠悠一別已三年，相望相思明月天。腸斷青天望明月，別來三十六回圓。,
安穩眠,白居易,家雖日漸貧，猶未苦飢凍。身雖日漸老，幸無急病痛。眼逢鬧處合，心向閒時用。既得安穩眠，亦無顛倒夢。,
自題酒庫,白居易,野鶴一辭籠，虛舟長任風。送愁還鬧處，移老入閒中。身更求何事，天將富此翁。此翁何處富，酒庫不曾空。劉仁軌詩云：天將富此翁。以一醉為富也。,
齋月靜居,白居易,病來心靜一無思，老去身閒百不為。忽忽眼塵猶愛睡，些些口業尚誇詩。葷腥每斷齋居月，香火常親宴坐時。萬慮消停百神泰，唯應寂寞殺三尸。,
送鶴與裴相臨別贈詩,白居易,司空愛爾爾須知，不信聽吟送鶴詩。羽翮勢高寧惜別，稻粱恩厚莫愁飢。夜棲少共雞爭樹，曉浴先饒鳳占池。穩上青雲勿回顧，的應勝在白家時。,
元微之除浙東觀察使，喜得杭越鄰州，先贈長,白居易,稽山鏡水歡遊地，犀帶金章榮貴身。官職比君雖校小，封疆與我且為鄰。郡樓對玩千峰月，江界平分兩岸春。杭越風光詩酒主，相看更合與何人。,
讀鄂公傳,白居易,高臥深居不見人，功名斗藪似灰塵。唯留一部清商樂，月下風前伴老身。,
蘇州李中丞以元日郡齋感懷詩寄微之及予，輒,白居易,白首餘杭白太守，落魄拋名來已久。一辭渭北故園春，再把江南新歲酒。杯前笑歌徒勉強，鏡裡形容漸衰朽。領郡慚當潦倒年，鄰州喜得平生友。長洲草接松江岸，曲水花連鏡湖口。老去還能痛飲無，春來曾作閒遊否。憑鶯傳語報李六，倩雁將書與元九。莫嗟一日日催人，且貴一年年入手。,
贈朱道士,白居易,儀容白皙上仙郎，方寸清虛內道場。兩翼化生因服藥，三尸餓死為休糧。醮壇北向宵佔鬥，寢室東開早納陽。盡日窗間更無事，唯燒一炷降真香。,
酬皇甫庶子見寄,白居易,掌綸不稱吾應笑，典郡無能我自知。別詔忽驚新命出，同寮偶與夙心期。春坊瀟灑優閒地，秋鬢蒼浪老大時。獨佔二疏應未可，龍樓見擬覓分司。,
杪秋獨夜,白居易,無限少年非我伴，可憐清夜與誰同。歡娛牢落中心少，親故凋零四面空。紅葉樹飄風起後，白鬚人立月明中。前頭更有蕭條物，老菊衰蘭三兩叢。,
早春憶微之,白居易,昏昏老與病相和，感物思君嘆復歌。聲早雞先知夜短，色濃柳最佔春多。沙頭雨染斑斑草，水面風驅瑟瑟波。可道眼前光景惡，其如難見故人何。,
官舍閒題,白居易,職散優閒地，身慵老大時。送春唯有酒，銷日不過棋。祿米獐牙稻，園蔬鴨腳葵。飽餐仍晏起，餘暇弄龜兒。,
和友人洛中春感,白居易,莫悲金谷園中月，莫嘆天津橋上春。若學多情尋往事，人間何處不傷神？,
送張南簡入蜀,白居易,昨日詔書下，求賢凡陸沈。無論能與否，皆起徇名心。君獨南遊去，雲山蜀路深。,
寄山僧　時年五十。,白居易,眼看過半百，早晚掃巖扉。白首誰能住，青山自不歸。百千萬劫障，四十九年非。會擬抽身去，當風斗擻衣。,
中書寓直,白居易,繚繞宮牆圍禁林，半開閶闔曉沈沈。天晴更覺南山近，月出方知西掖深。病對詞頭慚彩筆，老看鏡面愧華簪。自嫌野物將何用，土木形骸麋鹿心。,
重寄別微之,白居易,憑仗江波寄一辭，不須惆悵報微之。猶勝往歲峽中別，灩五預堆邊招手時。,
送令狐相公赴太原,白居易,六纛雙旌萬鐵衣，並汾舊路滿光輝。青衫書記何年去，紅旆將軍昨日歸。藩鎮例驅紅旆詩作馬蹄隨筆走，獵酣鷹翅伴觥飛。北都莫作多時計，再為蒼生入紫微。,
汴河路有感,白居易,三十年前路，孤舟重往還。繞身新眷屬，舉目舊鄉關。事去唯留水，人非但見山。啼襟與愁鬢，此日兩成斑。,
憶晦叔,白居易,遊山弄水攜詩卷，看月尋花把酒杯。六事盡思君作伴，幾時歸到洛陽來？,
送陝府王大夫,白居易,金馬門前回劍珮，鐵牛城下擁旌旗。他時萬一為交代，留取甘棠三兩枝。,
送徐州高僕射赴鎮,白居易,大紅旆引碧幢旌，新拜將軍指點行。戰將易求何足貴，書生難得始堪榮。離筵歌舞花叢散，候騎刀槍雪隊迎。應笑蹉跎白頭尹，風塵唯管洛陽城。,
茅城驛,白居易,汴河無景思，秋日又悽悽。地薄桑麻瘦，村貧屋舍低。早苗多間草，濁水半和泥。最是蕭條處，茅城驛向西。,
題楊穎士西亭,白居易,靜得亭上境，遠諧塵外蹤。憑軒東南望，鳥滅山重重。竹露冷煩襟，杉風清病容。曠然宜真趣，道與心相逢。即此可遺世，何必蓬壺峰。,
偶題閣下廳,白居易,靜愛青苔院，深宜白髮翁。貌將鬆共瘦，心與竹俱空。暖有低檐日，春多揚幕風。平生閒境界，盡在五言中。,
送客之湖南,白居易,年年漸見南方物，事事堪傷北客情。山鬼趫跳唯一足，峽猿哀怨過三聲。帆開青草湖中去，衣溼黃梅雨裡行。別後雙魚難定寄，近來潮不到湓城。,
莫走柳條詞送別,白居易,南陌傷心別，東風滿把春。莫欺楊柳弱，勸酒勝於人。,
酬舒三員外見贈長句,白居易,自請假來多少日，五旬光景似須臾。已判到老為狂客，不分當春作病夫。楊柳花飄新白雪，櫻桃子綴小紅珠。頭風不敢多多飲，能酌三分相勸無？,
雪後過集賢裴令公舊宅有感,白居易,樑王捐館後，枚叟過門時。有淚人還泣，無情雪不知。臺亭留盡在，賓客散何之？唯有蕭條雁，時來下故池。,
元家花,白居易,今日元家宅，櫻桃發幾枝。稀稠與顏色，一似去年時。失卻東園主，春風可得知？,
睡覺偶吟,白居易,官初罷後歸來夜，天欲明前睡覺時。起坐思量更無事，身心安樂復誰知？,
隱几,白居易,身適忘四支，心適忘是非。既適又忘適，不知吾是誰。百體如槁木，兀然無所知。方寸如死灰，寂然無所思。今日復明日，身心忽兩遺。行年三十九，歲暮日斜時。四十心不動，吾今其庶幾？,
感舊詩卷,白居易,夜深吟罷一長吁，老淚燈前溼白鬚。二十年前舊詩卷，十人酬和九人無。,
寄絕句,白居易,平生相見即眉開，靜念無如李與崔。各是天涯為刺史，緣何不覓九江來？,
涼風嘆,白居易,昨夜涼風又颯然，螢飄葉墜臥床前。逢秋莫嘆須知分，已過潘安三十年。,
祕書省中憶舊山,白居易,厭從薄宦校青簡，悔別故山思白雲。猶喜蘭臺非傲吏，歸時應免動移文。,
聞夜砧,白居易,誰家思婦秋搗帛？月苦風悽砧杵悲。八月九日正長夜，千聲萬聲無了時。應到天明頭盡白，一聲添得一莖絲。,
送考功崔郎中赴闕,白居易,稱意新官又少年，秋涼身健好朝天。青雲上了無多路，卻要徐驅穩著鞭。,
贈皇甫賓客,白居易,輕衣穩馬槐陰路，漸近東來漸少塵。耳鬧久憎聞俗事，眼明初喜見閒人。昔曾對作承華相，今復連為博望賓。始信淡交宜久遠，與君轉老轉相親。,
梨園弟子,白居易,白頭垂淚話梨園，五十年前雨露恩。莫問華清今日事，滿山紅葉鎖宮門。,
聞歌者唱微之詩,白居易,新詩絕筆聲名歇，舊卷生塵篋笥深。時向歌中聞一句，未容傾耳已傷心。,
箬峴東池,白居易,箬峴亭東有小池，早荷新荇綠參差。中宵把火行人發，驚起雙棲白鷺鷥。,
贈皇甫庶子,白居易,何因散地共徘徊，人道君才我不才。騎少馬蹄生易蹶，用稀印鎖澀難開。妻知年老添衣絮，婢報天寒撥酒醅。更愧小胥諮拜表，單衫衝雪夜深來。,
別春爐,白居易,暖閣春初入，溫爐興稍闌。晚風猶冷在，夜火且留看。獨宿相依久，多情慾別難。誰能共天語，長遣四時寒？,
閨婦,白居易,斜憑繡床愁不動，紅銷帶緩綠鬟低。遼陽春盡無訊息，夜合花前日又西。,
雲和,白居易,非琴非瑟亦非箏，撥柱推絃調未成。欲散白頭千萬恨，只消紅袖兩三聲。,
答夢得秋日書懷見寄,白居易,倖免非常病，甘當本分衰。眼昏燈最覺，腰瘦帶先知。樹葉霜紅日，髭鬚雪白時。悲愁緣欲老，老過卻無悲。,
夜涼,白居易,露白風清庭戶涼，老人先著夾衣裳。舞腰歌袖拋何處，唯對無絃琴一張。,
秋夜聽高調涼州,白居易,樓上金風聲漸緊，月中銀字韻初調。促張弦柱吹高管，一曲涼州入泬寥。,
友人夜訪,白居易,檐間清風簟，松下明月杯。幽意正如此，況乃故人來。,
城東閒行因題尉遲司業水閣,白居易,閒繞洛陽城，無人知姓名。病乘籃輿出，老著茜衫行。處處花相引，時時酒一傾。借君溪閣上，醉詠兩三聲。,
答蘇六,白居易,但喜暑隨三伏去，不知秋送二毛來。更無別計相寬慰，故遣陽關勸一杯。,
寄皇甫七,白居易,孟夏愛吾廬，陶潛語不虛。花樽飄落酒，風案展開書。鄰女偷新果，家僮漉小魚。不知皇甫七，池上興何如？,
路上寄銀匙與阿龜,白居易,謫宦心都慣，辭鄉去不難。緣留龜子住，涕淚一闌干。小子須嬌養，鄒婆為好看。銀匙封寄汝，憶我即加餐。,
嘆病鶴,白居易,右翅低垂左脛傷，可憐風貌甚昂藏。亦知白日青天好，未要高飛且養瘡。,
羅子,白居易,有女名羅子，生來才兩春。我今年已長，日夜二毛新。顧念嬌啼面，思量老病身。直應頭似雪，始得見成人。,
吉祥寺見錢侍郎題名,白居易,雲雨三年別，風波萬里行。愁來正蕭索，況見古人名。,
代林園戲贈,白居易,南院今秋遊宴少，西坊近日往來頻。假如宰相池亭好，作客何如作主人。,
宿樟亭驛,白居易,夜半樟亭驛，愁人起望鄉。月明何所見？潮水白茫茫。,
宿東林寺,白居易,經窗燈焰短，僧爐火氣深。索落廬山夜，風雪宿東林。,
憶洛下故園　時淮汝寇戎未滅。,白居易,潯陽遷謫地，洛陽離亂年。煙塵三川上，炎瘴九江邊。鄉心坐如此，秋風仍颯然。,
過永寧,白居易,村杏野桃繁似雪，行人不醉為誰開。賴逢山縣盧明府，引我花前勸一杯。,
秋寒,白居易,雪鬢年顏老，霜庭景氣秋。病看妻撿藥，寒遣婢梳頭。身外名何有，人間事且休。澹然方寸內，唯擬學虛舟。,
答客問杭州,白居易,為我踟躕停酒盞，與君約略說杭州。山名天竺堆青黛，湖號錢唐瀉綠油。大屋檐多裝雁齒，小航船亦畫龍頭。所嗟水路無三百，官系何因得再遊？,
勸夢得酒,白居易,誰人功畫麒麟閣？何客新投魑魅鄉？兩處榮枯君莫問，殘春更醉兩三場。,
閒園獨賞,白居易,午後郊園靜，晴來景物新。雨添山氣色，風借水精神。永日若為度，獨遊何所親。仙禽狎君子，芳樹倚佳人。蟻鬥王爭肉，蝸移舍逐身。蝶雙知伉儷，蜂分見君臣。蠢蠕形雖小，逍遙性即均。不知鵬與鷃，相去幾微塵。,
醉題候仙亭,白居易,蹇步垂朱綬，華纓映白鬚。何因駐衰老？只有且歡娛。酒興還應在，詩情可便無？登山與臨水，猶未要人扶。,
早服雲母散,白居易,曉服雲英漱井華，寥然身若在煙霞。藥銷日晏三匙飯，酒渴春深一碗茶。每夜坐禪觀水月，有時行醉玩風花。淨名事理人難解，身不出家心出家。,
虛白堂,白居易,虛白堂前衙退後，更無一事到中心。移床就日檐間臥，臥詠閒詩側枕琴。,
醉中重留夢得,白居易,劉郎劉郎莫先起，蘇臺蘇臺隔雲水。酒醆來從一百分，馬頭去便三千里。,
病中對病鶴,白居易,同病病夫憐病鶴，精神不損翅翎傷。未堪再舉摩霄漢，只合相隨覓稻粱。但作悲吟和嘹唳，難將俗貌對昂藏。唯應一事宜為伴，我發君毛俱似霜。,
勸歡,白居易,火急歡娛慎勿遲，眼看老病悔難追。尊前花下歌筵裡，會有求來不得時。,
樂世　一名六么。,白居易,管急弦繁拍漸稠，綠腰宛轉曲終頭。誠知樂世聲聲樂，老病人聽未免愁。,
問鶴,白居易,烏鳶爭食雀爭窠，獨立池邊風雪多。盡日蹋冰翹一足，不鳴不動意如何。,
代鶴答,白居易,鷹爪攫雞雞肋折，鶻拳蹴雁雁頭垂。何如斂翅水邊立，飛上雲鬆棲穩枝？,
小歲日對酒吟錢湖州所寄詩,白居易,獨酌無多興，閒吟有所思。一杯新歲酒，兩句故人詩。楊柳初黃日，髭鬚半白時。蹉跎春氣味，彼此老心知。,
過溫尚書舊莊,白居易,白石清泉拋濟口，碧幢紅旆照河陽。村人都不知時事，猶自呼為處士莊。,
候仙亭同諸客醉作,白居易,謝安山下空攜妓，柳惲洲邊只賦詩。爭及湖亭今日會，嘲花詠水贈蛾眉。,
獨酌憶微之　時對所贈盞。,白居易,獨酌花前醉憶君，與君春別又逢春。惆悵銀盃來處重，不曾盛酒勸閒人。,
送兗州崔大夫駙馬赴鎮,白居易,戚里誇為賢駙馬，儒家認作好詩人。魯侯不得辜風景，沂水年年有暮春。,
二月五日花下作,白居易,二月五日花如雪，五十二人頭似霜。聞有酒時須笑樂，不關身事莫思量。羲和趁日沉西海，鬼伯驅人葬北邙。只有且來花下醉，從人笑道老顛狂。,
偶宴有懷,白居易,遇興尋文客，因歡命酒徒。春遊憶親故，夜會似京都。詩思閒仍在，鄉愁醉暫無。狂來欲起舞，慚見白髭鬚。,
酬王十八見寄,白居易,秋思太白峰頭雪，晴憶仙遊洞口雲。未報皇恩歸未得，慚君為寄北山文。,
洛陽春,白居易,洛陽陌上春長在，惜別今來二十年。唯覓少年心不得，其餘萬事盡依然。,
湖中自照,白居易,重重照影看容鬢，不見朱顏見白絲。失卻少年無處覓，泥他湖水欲何為。,
贈蘇鍊師,白居易,兩鬢蒼然心浩然，鬆窗深處藥爐前。攜將道士通宵語，忘卻花時盡日眠。明鏡懶開長在匣，素琴欲弄半無弦。猶嫌莊子多詞句，只讀逍遙六七篇。,
奉送三兄,白居易,少年曾管二千兵，晝聽笙歌夜斫營。自反丘園頭盡白，每逢旗鼓眼猶明。杭州暮醉連床臥，吳郡春遊並馬行。自愧阿連官職慢，只教兄作使君兄。,
嘗黃醅新酎憶微之,白居易,世間好物黃醅酒，天下閒人白侍郎。愛向卯時謀洽樂，亦曾酉日放粗狂。醉來枕麴貧如富，身後堆金有若亡。詩云：一醉曰富。元九計程殊未到，甕頭一盞共誰嘗？,
湖亭晚歸,白居易,盡日湖亭臥，心閒事亦稀。起因殘醉醒，坐待晚涼歸。鬆雨飄藤帽，江風透葛衣。柳堤行不厭，沙軟絮霏霏。,
吳櫻桃,白居易,含桃最說出東吳，香色鮮穠氣味殊。洽恰舉頭千萬顆，婆娑拂面兩三株。鳥偷飛處銜將火，人摘爭時蹋破珠。可惜風吹兼雨打，明朝後日即應無。,
官宅,白居易,紅紫共紛紛，只承老使君。移舟木蘭棹，行酒石榴裙。水色窗窗見，花香院院聞。戀他官舍住，雙鬢白如雲。,
夜調琴憶崔少卿,白居易,今夜調琴忽有情，欲彈惆悵憶崔卿。何人解愛中徽上，秋思頭邊八九聲。,
晚起閒行,白居易,皤然一老子，擁裘仍隱几。坐穩夜忘眠，臥安朝不起。起來無可作，閉目時叩齒。靜對銅爐香，暖漱銀瓶水。午齋何儉潔，餅與蔬而已。西寺講楞伽，閒行一隨喜。,
涼夜有懷,白居易,念別感時節，早蛩聞一聲。風簾夜涼入，露簟秋意生。燈盡夢初罷，月斜天未明。暗凝無限思，起傍藥闌行。,
贈曇禪師　夢中作,白居易,五年不入慈恩寺，今日尋師始一來。欲知火宅焚燒苦，方寸如今化作灰。,
曉寢,白居易,轉枕重安寢，回頭一欠伸。紙窗明覺曉，布被暖知春。莫強疏慵性，須安老大身。雞鳴一覺睡，不博早朝人。,
木芙蓉花下招客飲,白居易,晚涼思飲兩三杯，召得江頭酒客來。莫怕秋無伴醉物，水蓮花盡木蓮開。,
宣州崔大夫閣老忽以近詩數十首見示，吟諷之,白居易,謝玄暉歿吟聲寢，郡閣寥寥筆硯閒。無復新詩題壁上，虛教遠岫列窗間。謝宣城郡內詩云：窗中列遠岫。忽驚歌雪今朝至，必恐文星昨夜還。再喜宣城章句動，飛觴遙賀敬亭山。謝又有題敬亭山詩，並見文選中。,
飲後夜醒,白居易,黃昏飲散歸來臥，夜半人扶強起行。枕上酒容和睡醒，樓前海月伴潮生。將歸樑燕還重宿，欲滅窗燈卻復明。直至曉來猶妄想，耳中如有管絃聲。,
山枇杷花二首,白居易,萬重青嶂蜀門口，一樹紅花山頂頭。春盡憶家歸未得，低紅如解替君愁。葉如裙色碧綃淺，花似芙蓉紅粉輕。若使此花兼解語，推囚御史定違程。,
自思益寺次楞伽寺作,白居易,朝從思益峰遊後，晚到楞伽寺歇時。照水姿容雖已老，上山筋力未全衰。行逢禪客多相問，坐倚漁舟一自思。猶去懸車十五載，休官非早亦非遲。,
宿藍橋對月,白居易,昨夜鳳池頭，今夜藍溪口。明月本無心，行人自回首。新秋鬆影下，半夜鐘聲後。清影不宜昏，聊將茶代酒。,
亞枝花,白居易,山郵花木似平陽，愁殺多情驄馬郎。還似昇平池畔坐，低頭向水自看妝。,
贈李兵馬使,白居易,身得貳師餘氣概，家藏都尉舊詩章。江南別有樓船將，燕頷虯鬚不姓楊。,
銷暑,白居易,何以銷煩暑，端居一院中。眼前無長物，窗下有清風。熱散由心靜，涼生為室空。此時身自得，難更與人同。,
行香歸,白居易,出作行香客，歸如坐夏僧。床前雙草屨，檐下一紗燈。珮委腰無力，冠欹發不勝。鸞臺龍尾道，合盡少年登。,
嚴十八郎中在郡日，改制東南樓，因名清輝，,白居易,嚴郎置茲樓，立名曰清輝。未及署花榜，遽徵還粉闈。去來三四年，塵土登者稀。今春新太守，灑掃施簾幃。院柳煙婀娜，檐花雪霏微。看山倚前戶，待月闡東扉。碧窗戛瑤瑟，朱欄飄舞衣。燒香卷幕坐，風燕雙雙飛。君作不得住，我來幸因依。始知天地間，靈境有所歸。,
委順,白居易,山城雖荒蕪，竹樹有嘉色。郡俸誠不多，亦足充衣食。外累由心起，心寧累自息。尚欲忘家鄉，誰能算官職？宜懷齊遠近，委順隨南北。歸去誠可憐，天涯住亦得。,
見李蘇州示男阿武詩自感成詠,白居易,遙羨青雲裡，祥鸞正引雛。自憐蒼海畔，老蚌不生珠。,
自嘆二首,白居易,形羸自覺朝餐減，睡少偏知夜漏長。實事漸消虛事在，銀魚金帶繞腰光。二毛曉落梳頭懶，兩眼春昏點藥頻。唯有閒行猶得在，心情未到不如人。,
夭老,白居易,早世身如風裡燭，暮年發似鏡中絲。誰人斷得人間事，少夭堪傷老又悲。,
寫新詩寄微之偶題卷後,白居易,寫了吟看滿卷愁，淺紅箋紙小銀鉤。未容寄與微之去，已被人傳到越州。,
登天宮閣,白居易,午時乘興出，薄暮未能還。高上煙中閣，平看雪後山。委形群動裡，任性一生間。洛下多閒客，其中我最閒。,
戲醉客,白居易,莫言魯國書生懦，莫把杭州刺史欺。醉客請君開眼望，綠楊風下有紅旗。,
賦得邊城角,白居易,邊角兩三枝，霜天隴上兒。望鄉相併立，向月一時吹。戰馬頭皆舉，徵人手盡垂。嗚嗚三奏罷，城上展旌旗。,
招山僧,白居易,能入城中乞食否，莫辭塵土汙袈裟。欲知住處東城下，繞竹泉聲是白家。,
想歸田園,白居易,戀他朝市求何事，想取丘園樂此身。千首惡詩吟過日，一壺好酒醉銷春。歸鄉年亦非全老，罷郡家仍未苦貧。快活不知如我者，人間能有幾多人？,
開龍門八節石灘詩二首,白居易,鐵鑿金錘殷若雷，八灘九石劍稜摧。竹篙桂楫飛如箭，百筏千艘魚貫來。振錫導師憑眾力，揮金退傅施家財。他時相逐四方去，莫慮塵沙路不開。七十三翁旦暮身，誓開險路作通津。夜舟過此無傾覆，朝脛從今免苦辛。十里叱灘變河漢，八寒陰獄化陽春。我身雖歿心長在，暗施慈悲與後人。,
初到洛下閒遊,白居易,漢庭重少身宜退，洛下閒居跡可逃。趁伴入朝應老醜，尋春放醉尚粗豪。詩攜彩紙新裝卷，酒典緋花舊賜袍。曾在東方千騎上，至今躞蹀馬頭高。,
疑夢二首,白居易,莫驚寵辱虛憂喜，莫計恩讎浪苦辛。黃帝孔丘無處問，安知不是夢中身。鹿疑鄭相終難辨，蝶花莊生詎可知。假使如今不是夢，能長於夢幾多時。,
題岐王舊山池石壁,白居易,樹深藤老竹迴環，石壁重重錦翠斑。俗客看來猶解愛，忙人到此亦須閒。況當霽景涼風后，如在千巖萬壑間。黃綺更歸何處去，洛陽城內有商山。,
鶴答鳶,白居易,無妨自是莫相非，清濁高低各有歸。鸞鶴群中彩雲裡，幾時曾見喘鳶飛？,
松下琴贈客,白居易,鬆寂風初定，琴清夜欲闌。偶因群動息，試撥一聲看。寡鶴當徽怨，秋泉應指寒。慚君此傾聽，本不為君彈。,
和武相公感韋令公舊池孔雀,白居易,索莫少顏色，池邊無主禽。難收帶泥翅，易結著人心。頂毳落殘碧，尾花銷暗金。放歸飛不得，雲海故巢深。,
聽竹枝贈李侍御,白居易,巴童巫女竹枝歌，懊惱何人怨咽多。暫聽遣君猶悵望，長聞教我復如何。,
塗山寺獨遊,白居易,野徑行無伴，僧房宿有期。塗山來去熟，唯是馬蹄知。,
感櫻桃花因招飲客,白居易,櫻桃昨夜開如雪，鬢髮今年白似霜。漸覺花前成老醜，何曾酒後更顛狂。誰能聞此來相勸，共泥春風醉一場？,
病瘡,白居易,門有醫來往，庭無客送迎。病銷談笑興，老足嘆嗟聲。鶴伴臨池立，人扶下砌行。腳瘡春斷酒，那得有心情。,
畫木蓮花圖寄元郎中,白居易,花房膩似紅蓮朵，豔色鮮如紫牡丹。唯有詩人能解愛，丹青寫出與君看。,
種白蓮,白居易,吳中白藕洛中栽，莫戀江南花懶開。萬里攜歸爾知否，紅蕉朱槿不將來。,
答尉遲少監水閣重宴,白居易,人情依舊歲華新，今日重招往日賓。雞黍重回千里駕，林園闇換四年春。水軒平寫琉璃鏡，草岸斜鋪翡翠茵。聞道經營費心力，忍教成後屬他人。,
和劉郎中傷鄂姬,白居易,不獨君嗟我亦嗟，西風北雪殺南花。不知月夜魂歸處，鸚鵡洲頭第幾家？姬，鄂人也。,
喜裴濤使君攜詩見訪醉中戲贈,白居易,忽聞扣戶醉吟聲，不覺停杯倒屣迎。共放詩狂同酒癖，與君別是一親情。,
送張常侍西歸,白居易,二年花下為閒伴，一旦尊前棄老夫。西午橋街行悵望，南龍興寺立踟躕。洛城久住留情否，省騎重歸稱意無。出鎮歸朝但相訪，此身應不離東都。,
醉題沈子明壁,白居易,不愛君池東十叢菊，不愛君池南萬竿竹。愛君簾下唱歌人，色似芙蓉聲似玉。我有陽關君未聞，若聞亦應愁殺君。,
和河南鄭尹新歲對雪,白居易,白雪吟詩鈴閣開，故情新興兩裴回。昔經勤苦照書卷，今助歡娛飄酒杯。楚客難酬郢中曲，吳公兼佔洛陽才。銅街金谷春知否，又有詩人作尹來。,
吹笙內人出家,白居易,雨露難忘君念重，電泡易滅妾身輕。金刀已剃頭然發，玉管休吹腸斷聲。新戒珠從衣裡得，初心蓮向火中生。道場夜半香花冷，猶在燈前禮佛名。,
東樓醉,白居易,天涯深峽無人地，歲暮窮陰欲夜天。不向東樓時一醉，如何擬過二三年？,
宿竇使君莊水亭,白居易,使君何在在江東，池柳初黃杏欲紅。有興即來閒便宿，不知誰是主人翁。,
自勸,白居易,憶昔羈貧應舉年，脫衣典酒麴江邊。十千一斗猶賒飲，何況官供不著錢。,
東樓招客夜飲,白居易,莫辭數數醉東樓，除醉無因破得愁。唯有綠樽紅燭下，暫時不似在忠州。,
龍門下作,白居易,龍門澗下濯塵纓，擬作閒人過此生。筋力不將諸處用，登山臨水詠詩行。,
諭妓,白居易,燭淚夜粘桃葉袖，酒痕春汙石榴裙。莫辭辛苦供歡宴，老後思量悔煞君。,
寄題楊萬州四望樓,白居易,江上新樓名四望，東西南北水茫茫。無由得與君攜手，同憑欄干一望鄉。,
洛下諸客就宅相送偶題西亭,白居易,几榻臨池坐，軒車冒雪過。交親致杯酒，僮僕解笙歌。流歲行將晚，浮榮得幾多？林泉應問我，不住意如何？,
夢得得新詩,白居易,池上今宵風月涼，閒教少樂理霓裳。集仙殿裡新詞到，便播笙歌作樂章。,
看花屋,白居易,忽驚映樹新開屋，卻似當檐故種花。可惜年年紅似火，今春始得屬元家。,
臨都驛答夢得六言二首,白居易,揚子津頭月下，臨都驛裡燈前。昨日老於前日，去年春似今年。謝守歸為祕監，馮公老作郎官。前事不須問著，新詩且更吟看。,
喜錢左丞再除華州以詩伸賀,白居易,左轄輟中臺，門東委上才。彤襜經宿到，絳帳及春開。民望懇難奪，天心慈易回。那知不隔歲，重借寇恂來。,
題酒甕呈夢得,白居易,若無清酒兩三甕，爭向白鬚千萬莖？麴糵銷愁真得力，光陰催老苦無情。凌煙閣上功無分，伏火爐中藥未成。更擬共君何處去，且來同作醉先生。,
和錢華州題少華清光絕句,白居易,高情雅韻三峰守，主領清光管白雲。自笑亦曾為刺史，蘇州肥膩不如君。,
詠興五首並序,白居易,七年四月，予罷河南府，歸履道第。廬舍自給，衣儲自充，無慾無營，或歌或舞，頹然自適，蓋河洛間一幸人也。遇興發詠，偶成五章，各以首句命為題目。,
迂叟,白居易,一辭魏闕就商賓，散地閒居八九春。初時被目為迂叟，近日蒙呼作隱人。冷暖俗情諳世路，是非閒論任交親。應須繩墨機關外，安置疏愚鈍滯身。,
城西別元九,白居易,城西三月三十日，別友辭春兩恨多。帝裡卻歸猶寂寞，通州獨去又如何。,
陳家紫藤花下贈周判官,白居易,藤花無次第，萬朵一時開。不是周從事，何人喚我來。,
巴水,白居易,城下巴江水，春來似麴塵。軟沙如渭曲，斜岸憶天津。影蘸新黃柳，香浮小白蘋。臨流搔首坐，惆悵為何人。,
能無愧,白居易,十兩新綿褐，披行暖似春。一團香絮枕，倚坐穩於人。婢僕遣他嘗藥草，兒孫與我拂衣巾。回看左右能無愧，養活枯殘廢退身。,
喜山石榴花開　去年自廬山移來。,白居易,忠州州里今日花，廬山山頭去年樹。已憐根損斬新栽，還喜花開依舊數。赤玉何人少琴軫？紅纈誰家合羅褲？但知爛熳恣情開，莫怕南賓桃李妒。,
杏園花下贈劉郎中,白居易,怪君把酒偏惆悵，曾是貞元花下人。自別花來多少事，東風二十四回春。,
招韜光禪師,白居易,白屋炊香飯，葷羶不入家。濾泉澄葛粉，洗手摘藤花。青芥除黃葉，紅姜帶紫芽。命師相伴食，齋罷一甌茶。,
晚從省歸,白居易,朝回北闕值清晨，晚出南宮送暮春。入去丞郎非散秩，歸來詩酒是閒人。猶思泉石多成夢，尚嘆簪裾未離身。終是不如山下去，心頭眼底兩無塵。,
和嘗新酒,白居易,空腹嘗新酒，偶成卯時醉。醉來擁褐裘，直至齋時睡。靜酣不語笑，真寢無夢寐。殆欲忘形骸，詎知屬天地。酲餘和未散，起坐澹無事。舉臂一欠伸，引琴彈秋思。,
北窗閒坐,白居易,虛窗兩叢竹，靜室一爐香。門外紅塵合，城中白日忙。無煩尋道士，不要學仙方。自有延年術，心閒歲月長。,
留題開元寺上方,白居易,東寺臺閣好，上方風景清。數來猶未厭，長別豈無情。戀水多臨坐，辭花剩繞行。最憐新岸柳，手種未全成。,
別種東坡花樹兩絕,白居易,三年留滯在江城，草樹禽魚盡有情。何處殷勤重回首？東坡桃李種新成。花林好住莫憔悴，春至但知依舊春。樓上明年新太守，不妨還是愛花人。,
冬日早起閒詠,白居易,水塘耀初旭，風竹飄餘霰。幽境雖目前，不因閒不見。晨起對爐香，道經尋兩卷。晚坐拂琴塵，秋思彈一遍。此外更無事，開樽時自勸。何必東風來，一杯春上面。,
山遊示小妓,白居易,雙鬟垂未合，三十才過半。本是綺羅人，今為山水伴。春泉共揮弄，好樹同攀玩。笑容共底迷，酒思風前亂。紅凝舞袖急，黛慘歌聲緩。莫唱楊柳枝，無腸與君斷。,
和令狐僕射小飲聽阮咸,白居易,掩抑復悽清，非琴不是箏。還彈樂府曲，別佔阮家名。古調何人識，初聞滿座驚。落盤珠歷歷，搖佩玉錚錚。似勸杯中物，如含林下情。時移音律改，豈是昔時聲。,
繡婦嘆,白居易,連枝花樣繡羅襦，本擬新年餉小姑。自覺逢春饒悵望，誰能每日趁功夫。針頭不解愁眉結，線縷難穿淚臉珠。雖憑繡床都不繡，同床繡伴得知無？,
恨詞,白居易,翠黛眉低斂，紅珠淚暗銷。從來恨人意，不省似今朝。,
寄盧協律,白居易,滿卷玲瓏實碎金，展開無不稱人心。曉眉歌得白居易，貌卓{兩字左均加兀}盧郎更敢尋。,
送敏中歸豳寧幕,白居易,六十衰翁兒女悲，傍人應笑爾應知。弟兄垂老相逢日，杯酒臨歡欲散時。前路加餐須努力，今宵盡醉莫推辭。司徒知我難為別，直過秋歸未訝遲。,
江上吟元八絕句,白居易,大江深處月明時，一夜吟君小律詩。應有水仙潛出聽，翻將唱作步虛詞。,
日長,白居易,日長晝加餐，夜短朝餘睡。春來寢食間，雖老猶有味。林塘得芳景，園麴生幽致。愛水多棹舟，惜花不掃地。幸無眼下病，且向樽前醉。身外何足言，人間本無事。,
三月三十日作,白居易,今朝三月盡，寂寞春事畢。黃鳥漸無聲，朱櫻新結實。臨風獨長嘆，此嘆意非一。半百過九年，豔陽殘一日。隨年減歡笑，逐日添衰疾。且遣花下歌，送此杯中物。,
晚歸香山寺因詠所懷,白居易,我年日已老，我身日已閒。閒出都門望，但見水與山。關塞碧巖巖，伊流清潺潺。中有古精舍，軒戶無扃關。岸草歇可藉，徑蘿行可攀。朝隨浮雲出，夕與飛鳥還。吾道本迂拙，世途多險艱。嘗聞嵇呂輩，尤悔生疏頑。巢悟入箕潁，皓知返商巔。豈唯樂肥遁，聊復祛憂患。吾亦從此去，終老伊嵩間。,
題崔常侍濟源莊,白居易,谷口誰家住，雲扃鎖竹泉。主人何處去，蘿薜換貂蟬。籍在金閨內，班排玉扆前。誠知憶山水，歸得是何年？,
崔湖州贈紅石琴薦煥如錦文，無以答之，以詩,白居易,赬錦支綠綺，韻同相感深。千年古澗石，八月秋堂琴。引出山水思，助成金玉音。人間無可比，比我與君心。,
香山寺石樓潭夜浴,白居易,炎光晝方熾，暑氣宵彌毒。搖扇風甚微，褰裳汗霢霂。起向月下行，來就潭中浴。平石為浴床，窪石為浴斛。綃巾薄露頂，草屨輕乘足。清涼詠而歸，歸上石樓宿。,
代夢得吟,白居易,後來變化三分貴，同輩凋零太半無。世上爭先從盡汝，人間鬥在不如吾。竿頭已到應難久，局勢雖遲未必輸。不見山苗與林葉，迎春先綠亦先枯。,
雨中題衰柳,白居易,溼屈青條折，寒飄黃葉多。不知秋雨意，更遣欲如何？,
同夢得醉後戲贈,白居易,唯欠與君同制令，一時封作醉鄉侯。,
楊家南亭,白居易,小亭門向月斜開，滿地涼風滿地苔。此院好彈秋思處，終須一夜抱琴來。,
席上答微之,白居易,我住浙江西，君去浙江東。勿言一水隔，便與千里同。富貴無人勸君酒，今宵為我盡杯中。,
朝回和元少尹絕句,白居易,朝客朝回回望好，盡紆朱紫佩金銀。此時獨與君為伴，馬上青袍唯兩人。,
答微之上船後留別,白居易,燭下尊前一分手，舟中岸上兩回頭。歸來虛白堂中夢，閤眼先應到越州。,
新婦石,白居易,堂堂不語望夫君，四畔無家石作鄰。蟬鬢一梳千歲髻，蛾眉長掃萬年春。雪為輕粉憑風拂，霞作胭脂使日勻。莫道面前無寶鑑，月來山下照夫人。,
贈牛思黯,白居易,百尋竿上擲身難。,
宿西林寺,白居易,木落天晴山翠開，愛山騎馬入山來。心知不及柴桑令，一宿西林便卻回。柴桑令，劉遺民是也。,
聽田順兒歌,白居易,戛玉敲冰聲未停，嫌雲不遏入青冥。爭得黃金滿衫袖，一時拋與斷年聽？,
移山櫻桃,白居易,亦知官舍非吾宅，且劚山櫻滿院栽。上佐近來多五考，少應四度見花開。,
自感,白居易,宴遊寢食漸無味，杯酒管絃徒繞身。賓客歡娛僮僕飽，始知官職為他人。,
聽曹剛琵琶兼示重蓮,白居易,撥撥絃弦意不同，胡啼番語兩玲瓏。誰能截得曹剛手，插向重蓮衣袖中？,
晚春登大雲寺南樓贈常禪師,白居易,花盡頭新白，登樓意若何？歲時春日少，世界苦人多。愁醉非因酒，悲吟不是歌。求師治此病，唯勸讀楞伽。,
和劉郎中曲江春望見示,白居易,芳景多遊客，衰翁獨在家。肺傷妨飲酒，眼痛忌看花。寺路隨江曲，宮牆夾樹斜。羨君猶壯健，不枉度年華。,
題石山人,白居易,騰騰兀兀在人間，貴賤賢愚盡往還。羶膩筵中唯飲酒，歌鐘會處獨思山。存神不許三尸住，混俗無妨兩鬢斑。除卻餘杭白太守，何人更解愛君閒？,
酬嚴十八郎中見示,白居易,口厭含香握厭蘭，紫微青瑣舉頭看。忽驚鬢後蒼浪發，未得心中本分官。夜酌滿容花色暖，秋吟切骨玉聲寒。承明長短君應入，莫憶家江七裡灘。,
題廬山山下湯泉,白居易,一眼湯泉流向東，浸泥澆草暖無功。驪山溫水因何事，流入金鋪玉甃中。,
初病風,白居易,六十八衰翁，乘衰百疾攻。朽株難免蠹，空穴易來風。肘痺宜生柳，頭旋劇轉蓬。恬然不動處，虛白在胸中。,
曲江獨行招張十八,白居易,曲江新歲後，冰與水相和。南岸猶殘雪，東風未有波。偶遊身獨自，相憶意如何？莫待春深去，花時鞍馬多。,
看常州柘枝贈賈使君,白居易,莫惜新衣舞柘枝，也從塵汙汗沾垂。料君即卻歸朝去，不見銀泥衫故時。,
七年春題府廳,白居易,潦倒守三川，因循涉四年。推誠廢鉤距，示恥用蒲鞭。以此稱公事，將何銷俸錢？雖非好官職，歲久亦妨賢。,
愛詠詩,白居易,辭章諷詠成千首，心行歸依向一乘。坐倚繩床閒自念，前生應是一詩僧。,
惜小園花,白居易,曉來紅萼凋零盡，但見空枝四五株。前日狂風昨夜雨，殘芳更合得存無？,
題周家歌者,白居易,清緊如敲玉，深圓似轉簧。一聲腸一斷，能有幾多腸？,
問遠師,白居易,葷羶停夜食，吟詠散秋懷。笑問東林老，詩應不破齋？,
夜招晦叔,白居易,庭草留霜池結冰，黃昏鍾絕凍雲凝。碧氈帳上正飄雪，紅火爐前初炷燈。高調秦箏一兩弄，小花蠻榼二三升。為君更奏湘神曲，夜就儂來能不能？,
池邊即事,白居易,氈帳胡琴出塞曲，蘭塘越棹弄潮聲。何言此處同風月，薊北江南萬里情。,
病入新正,白居易,枕上驚新歲，花前念舊歡。是身老所逼，非意病相干。風月情猶在，杯觴興漸闌。便休心未伏，更試一春看。,
臥疾來早晚,白居易,臥疾來早晚，懸懸將十旬。婢能尋本草，犬不吠醫人。酒甕全生醭，歌筵半委塵。風光還欲好，爭向枕前春。,
玉真張觀主下小女冠阿容,白居易,綽約小天仙，生來十六年。姑山半峰雪，瑤水一枝蓮。晚院花留立，春窗月伴眠。回眸雖欲語，阿母在傍邊。,
病免後喜除賓客,白居易,臥在漳濱滿十旬，起為商皓伴三人。從今且莫嫌身病，不病何由索得身？,
長安閒居,白居易,風竹松煙晝掩關，意中長似在深山。無人不怪長安住，何獨朝朝暮暮閒？,
陝府王大夫相迎偶贈,白居易,紫微閣老自多情，白首園公豈要迎。伴我綠槐陰下歇，向君紅旆影前行。綸巾發少渾欹仄，籃輿肩齊甚穩平。但問主人留幾日，分司賓客去無程。,
別陝州王司馬,白居易,笙歌惆悵欲為別，風景闌珊初過春。爭得遣君詩不苦？黃河岸上白頭人。,
蕭庶子相過,白居易,半日停車馬，何人在白家。殷勤蕭庶子，愛酒不嫌茶。,
答尉遲少尹問所須,白居易,乍到頻勞問所須，所須非玉亦非珠。愛君水閣宜閒詠，每有詩成許去無？,
詠閒,白居易,但有閒銷日，都無事繫懷。朝眠因客起，午飯伴僧齋。樹合陰交戶，池分水夾階。就中今夜好，風月似江淮。,
夢行簡,白居易,天氣妍和水色鮮，閒吟獨步小橋邊。池塘草綠無佳句，虛臥春窗夢阿憐。,
寒食臥病,白居易,病逢佳節長嘆息，春雨濛濛榆柳色。羸坐全非舊日容，扶行半是他人力。喧喧里巷踏青歸，笑閉柴門度寒食。,
題新居呈王尹兼簡府中三掾,白居易,弊宅須重葺，貧家乏羨財。橋憑川守造，樹倩府僚栽。朱板新猶溼，紅英暖漸開。仍期更攜酒，倚檻看花來。,
酬裴相公見寄二絕,白居易,習靜心方泰，勞生事漸稀。可憐安穩地，舍此欲何歸？一雙垂翅鶴，數首解嘲文。總是迂閒物，爭堪伴相君？,
戲贈李十三判官,白居易,垂鞭相送醉醺醺，遙見廬山指似君。想君初覺從軍樂，未愛香爐峰上雲。,
和殷協律琴思,白居易,秋水蓮冠春草裙，依稀風調似文君。煩君玉指分明語，知是琴心佯不聞。,
春雪過皇甫家,白居易,晚來籃輿雪中回，喜遇君家門正開。唯要主人青眼待，琴詩談笑自將來。,
嘗新酒憶晦叔二首,白居易,尊裡看無色，杯中動有光。自君拋我去，此物共誰嘗。世上強欺弱，人間醉勝醒。自君拋我去，此語更誰聽。,
哭李三,白居易,去年渭水曲，秋時訪我來。今年常樂裡，春日哭君回。哭君仰問天，天意安在哉？若必奪其壽，何如不與才？落然身後事，妻病女嬰孩。,
題流溝寺古鬆,白居易,菸葉蔥蘢蒼麈尾，霜皮駁落紫龍鱗。欲知鬆老看塵壁，死卻題詩幾許人。,
逢張十八員外籍,白居易,旅思正茫茫，相逢此道傍。曉嵐林葉暗，秋露草花香。白髮江城守，青衫水部郎。客停同宿處，忽似夜歸鄉。,
感月悲逝者,白居易,存亡感月一潸然，月色今宵似往年。何處曾經同望月？櫻桃樹下後堂前。,
遊平泉贈晦叔,白居易,照水容雖老，登山力未衰。欲眠先命酒，暫歇亦吟詩。且喜身無縛，終慚鬢有絲。回頭語閒伴，閒校十年遲。,
玉泉寺南三裡澗下，多深紅躑躅，繁豔殊常，,白居易,玉泉南澗花奇怪，不似花叢似火堆。今日多情唯我到，每年無故為誰開。寧辭辛苦行三裡，更與留連飲兩杯。猶有一般辜負事，不將歌舞管絃來。,
及第後憶舊山,白居易,偶獻子虛登上第，卻吟招隱憶中林。春蘿秋桂莫惆悵，縱有浮名不繫心。,
夜泊旅望,白居易,少睡多愁客，中宵起望鄉。沙明連浦月，帆白滿船霜。近海江彌闊，迎秋夜更長。煙波三十宿，猶未到錢唐。,
期宿客不至,白居易,風飄雨灑簾帷故，竹映鬆遮燈火深。宿客不來嫌冷落，一尊酒對一張琴。,
且遊,白居易,手裡一杯滿，心中百事休。春應唯仰醉，老更不禁愁。弄水回船尾，尋花信馬頭。眼看筋力減，遊得且須遊。,
題朗之槐亭,白居易,春風可惜無多日，家醞唯殘軟半瓶。猶望君歸同一醉，籃舁早晚入槐亭。,
勉閒遊,白居易,天時人事常多故，一歲春能幾處遊。不是塵埃便風雨，若非疾病即悲憂。貧窮心苦多無興，富貴身忙不自由。唯有分司官恰好，閒遊雖老未能休。,
郡中夜聽李山人彈三樂,白居易,風琴秋拂匣，月戶夜開關。榮啟先生樂，姑蘇太守閒。傳聲千古後，得意一時間。卻怪鍾期耳，唯聽水與山。,
絕句代書贈錢員外,白居易,欲尋秋景閒行去，君病多慵我興孤。可惜今朝山最好，強能騎馬出來無？,
揀貢橘書情,白居易,洞庭貢橘揀宜精，太守勤王請自行。珠顆形容隨日長，瓊漿氣味得霜成。登山敢惜駑駘力，望闕難伸螻蟻情。疏賤無由親跪獻，願憑朱實表丹誠。,
題新館,白居易,曾為白社羈遊子，今作朱門醉飽身。十萬戶州尤覺貴，二千石祿敢言貧。重裘每念單衣士，兼味常思旅食人。新館寒來多少客，欲回歌酒暖風塵。,
同錢員外禁中夜直,白居易,宮漏三聲知半夜，好風涼月滿鬆筠。此時閒坐寂無語，藥樹影中唯兩人。,
嵩陽觀夜奏霓裳,白居易,開元遺曲自淒涼，況近秋天調是商。愛者誰人唯白尹，奏時何處在嵩陽。回臨山月聲彌怨，散入松風韻更長。子晉少姨聞定怪，人間亦便有霓裳。,
初夏閒吟兼呈韋賓客,白居易,孟夏清和月，東都閒散官。體中無病痛，眼下未飢寒。世事聞常悶，交遊見即歡。杯觴留客切，妓樂取人寬。雪鬢隨身老，雲心著處安。此中殊有味，試說向君看。,
早行林下,白居易,披衣未冠櫛，晨起入前林。宿露殘花氣，朝光新葉陰。傍鬆人跡少，隔竹鳥聲深。閒倚小橋立，傾頭時一吟。,
馬墜強出贈同座,白居易,足傷遭馬墜，腰重倩人擡。只合窗間臥，何由花下來。坐依桃葉妓，行呷地黃杯。強出非他意，東風落盡梅。,
東城晚歸,白居易,一條邛杖懸龜榼，雙角吳童控馬銜。晚入東城誰識我，短靴低帽白蕉衫。,
和錢員外青龍寺上方望舊山,白居易,舊峰鬆雪舊溪雲，悵望今朝遙屬君。共道使臣非俗吏，南山莫動北山文。,
老慵,白居易,豈是交親向我疏，老慵自愛閉門居。近來漸喜知聞斷，免惱嵇康索報書。,
樟亭雙櫻樹,白居易,南館西軒兩樹櫻，春條長足夏陰成。素華朱實今雖盡，碧葉風來別有情。,
題崔使君新樓,白居易,憂人何處可銷憂，碧甕紅欄湓水頭。從此潯陽風月夜，崔公樓替庾公樓。,
山中戲問韋侍御,白居易,我抱棲雲志，君懷濟世才。常吟反招隱，那得入山來？,
王子晉廟,白居易,子晉廟前山月明，人聞往往夜吹笙。鸞吟鳳唱聽無拍，多似霓裳散序聲。,
夜招周協律兼答所贈,白居易,滿眼雖多客，開眉復向誰？少年非我伴，秋夜與君期。落魄俱耽酒，殷勤共愛詩。相憐別有意，彼此老無兒。,
早入皇城贈王留守僕射,白居易,津橋殘月曉沈沈，風露悽清禁署深。城柳宮槐謾搖落，悲愁不到貴人心。,
獨遊玉泉寺　三月三十日。,白居易,雲樹玉泉寺，肩舁半日程。更無人作伴，只共酒同行。新葉千萬影，殘鶯三兩聲。閒遊竟未足，春盡有餘情。,
寒亭留客,白居易,今朝閒坐石亭中，爐火銷殘尊又空。冷落若為留客住，冰池霜竹雪髯翁。,
朱藤杖紫驄吟,白居易,拄上山之上，騎下山之下。江州去日朱藤杖，忠州歸日紫驄馬。天生二物濟我窮，我生合是棲棲者。,
桐樹館重題,白居易,階前下馬時，樑上題詩處。慘澹病使君，蕭疏老松樹。自嗟還自哂，又向杭州去。,
閒忙,白居易,奔走朝行內，棲遲林墅間。多因病後退，少及健時還。斑白霜侵鬢，蒼黃日下山。閒忙俱過日，忙校不如閒。,
答山驛夢,白居易,入君旅夢來千里，閉我幽魂欲二年。莫忘平生行坐處，後堂階下竹叢前。,
送韋侍御量移金州司馬　時予官獨未出。,白居易,春歡雨露同沾澤，冬嘆風霜獨滿衣。留滯多時如我少，遷移好處似君稀。臥龍雲到須先起，蟄燕雷驚尚未飛。莫恨東西溝水別，滄溟長短擬同歸。,
題清頭陀,白居易,頭陀獨宿寺西峰，百尺禪庵半夜鍾。煙月蒼蒼風瑟瑟，更無雜樹對山鬆。,
看採蓮,白居易,小桃閒上小蓮船，半採紅蓮半白蓮。不似江南惡風浪，芙蓉池在臥床前。,
憶元九,白居易,渺渺江陵道，相思遠不知。近來文卷裡，半是憶君詩。,
看嵩洛有嘆,白居易,今日看嵩洛，回頭嘆世間。榮華急如水，憂患大於山。見苦方知樂，經忙始愛閒。未聞籠裡鳥，飛出肯飛還。,
夢蘇州水閣寄馮侍御,白居易,揚州驛裡夢蘇州，夢到花橋水閣頭。覺後不知馮侍御，此中昨夜共誰遊？,
和微之嘆槿花,白居易,朝榮殊可惜，暮落實堪嗟。若向花中比，猶應勝眼花。,
題平泉薛家雪堆莊,白居易,怪石千年應自結，靈泉一帶是誰開？蹙為宛轉青蛇項，噴作玲瓏白雪堆。赤日旱天長看雨，玄陰臘月亦聞雷。所嗟地去都門遠，不得肩舁每日來。,
行次夏口先寄李大夫,白居易,連山斷處大江流，紅旆逶迤鎮上游。幕下翱翔秦御史，軍前奔走漢諸侯。曾陪劍履升鸞殿，欲謁旌幢入鶴樓。假著緋袍君莫笑，恩深始得向忠州。,
和郭使君題枸杞,白居易,山陽太守政嚴明，吏靜人安無犬驚。不知靈藥根成狗，怪得時聞吠夜聲。,
裴令公席上贈別夢得,白居易,年老官高多別離，轉難相見轉相思。雪銷酒盡樑王起，便是鄒枚分散時。,
南院,白居易,林院無情緒，經春不一開。楊花飛作穗，榆莢落成堆。壯氣從中減，流年逐後催。只應如過客，病去老迎來。,
鳶贈鶴,白居易,君誇名鶴我名鳶，君叫聞天我戾天。更有與君相似處，飢來一種啄腥羶。,
寒食夜有懷,白居易,寒食非長非短夜，春風不熱不寒天。可憐時節堪相憶，何況無燈各早眠。,
日漸長贈周殷二判官,白居易,日漸長，春尚早。牆頭半露紅萼枝，池岸新鋪綠芽草。蹋草攀枝仰頭嘆，何人知此春懷抱。年顏盛壯名未成，官職欲高身已老。萬莖白髮直堪恨，一片緋衫何足道。賴得君來勸一杯，愁開悶破心頭好。,
祕省後廳,白居易,槐花雨潤新秋地，桐葉風翻欲夜天。盡日後廳無一事，白頭老監枕書眠。,
府中夜賞,白居易,櫻桃廳院春偏好，石井欄堂夜更幽。白粉牆頭花半出，緋紗燭下水平流。閒留賓客嘗新酒，醉領笙歌上小舟。舞袖飄颻棹容與，忽疑身是夢中游。,
龍昌寺荷池,白居易,冷碧新秋水，殘紅半破蓮。從來寥落意，不似此池邊。,
齋居,白居易,香火多相對，葷腥久不嘗。黃耆數匙粥，赤箭一甌湯。厚俸將何用，閒居不可忘。明年官滿後，擬買雪堆莊。,
履道池上作,白居易,家池動作經旬別，松竹琴魚好在無？樹暗小巢藏巧婦，渠荒新葉長慈姑。不因車馬時時到，豈覺林園日日蕪。猶喜春深公事少，每來花下得踟躕。,
江夜舟行,白居易,煙淡月濛濛，舟行夜色中。江鋪滿槽水，帆展半檣風。叫曙嗷嗷雁，啼秋唧唧蟲。只應催北客，早作白鬚翁。,
紅藤杖,白居易,交親過滻別，車馬到江回。唯有紅藤杖，相隨萬里來。,
偶眠,白居易,放杯書案上，枕臂火爐前。老愛尋思事，慵多取次眠。妻教卸烏帽，婢與展青氈。便是屏風樣，何勞畫古賢？,
與諸公同出城觀稼,白居易,老尹醉醺醺，來隨年少群。不憂頭似雪，但喜稼如雲。歲望千箱積，秋憐五穀分。何人知帝力，堯舜正為君。,
歲暮言懷,白居易,職與才相背，心將口自言。磨鉛教切玉，驅鶴遣乘軒。只合居巖窟，何因入府門？年終若無替，轉恐負君恩。,
香山下卜居,白居易,老須為老計，老計在抽簪。山下初投足，人間久息心。亂藤遮石壁，絕澗護雲林。若要深藏處，無如此處深。,
嘉慶李,白居易,東都綠李萬州栽，君手封題我手開。把得欲嘗先悵望，與渠同別故鄉來。,
答蘇庶子,白居易,偶作關東使，重陪洛下游。病來從斷酒，老去可禁愁。款曲偏青眼，蹉跎各白頭。蓬山閒氣味，依約似龍樓。,
招客,白居易,日午微風且暮寒，春風冷峭雪幹殘。碧氈帳下紅爐畔，試為來嘗一盞看。,
恆寂師,白居易,舊遊分散人零落，如此傷心事幾條。會逐禪師坐禪去，一時滅盡定中消。,
辨味,白居易,甘露太甜非正味，醴泉雖潔不芳馨。杯中此物何人別，柔旨之中有典刑。,
靖安北街贈李二十,白居易,榆莢拋錢柳展眉，兩人並馬語行遲。還似往年安福寺，共君私試卻回時。,
壽安歇馬重吟,白居易,春衫細薄馬蹄輕，一日遲遲進一程。野棗花含新蜜氣，山禽語帶破匏聲。垂鞭晚就槐陰歇，低倡閒衝柳絮行。忽憶家園須速去，櫻桃欲熟筍應生。,
醉後戲題,白居易,自知清冷似冬凌，每被人呼作律僧。今夜酒醺羅綺暖，被君融盡玉壺冰。,
答楊使君登樓見憶,白居易,忠萬樓中南北望，南州煙水北州雲。兩州何事偏相憶？各是籠禽作使君。,
夜題玉泉,白居易,遇客多言愛山水，逢僧盡道厭囂塵。玉泉潭畔鬆間宿，要且經年無一人。,
遊小洞庭,白居易,湖山上頭別有湖，芰荷香氣佔仙都。夜含星斗分乾象，曉映雷雲作畫圖。風動綠蘋天上浪，鳥棲寒照月中烏。若非神物多靈蹟，爭得長年冬不枯。,
曲江有感,白居易,曲江西岸又春風，萬樹花前一老翁。遇酒逢花還且醉，若論惆悵事何窮？,
秋涼閒臥,白居易,殘暑晝猶長，早涼秋尚嫩。露荷散清香，風竹含疏韻。幽閒竟日臥，衰病無人問。薄暮宅門前，槐花深一寸。,
戲贈蕭處士清禪師,白居易,三杯嵬峨忘機客，百衲頭陀任運僧。又有放慵巴郡守，不營一事共騰騰。,
答裴相公乞鶴,白居易,警露聲音好，沖天相貌殊。終宜向遼廓，不稱在泥塗。白首勞為伴，朱門幸見呼。不知疏野性，解愛鳳池無。,
和順之琴者,白居易,陰陰花院月，耿耿蘭房燭。中有弄琴人，聲貌俱如玉。清泠石泉引，澹濘風鬆曲。遂使君子心，不愛凡絲竹。,
華州西,白居易,每逢人靜慵多歇，不計程行困即眠。上得籃輿未能去，春風敷水店門前。,
別橋上竹,白居易,穿橋迸竹不依行，恐礙行人被損傷。我去自慚遺愛少，不教君得似甘棠。,
從陝至東京,白居易,從陝至東京，山低路漸平。風光四百里，車馬十三程。花共垂鞭看，杯多並轡傾。笙歌與談笑，隨分自將行。,
燒藥不成命酒獨醉,白居易,白髮逢秋王，丹砂見火空。不能留奼女，爭免作衰翁。賴有杯中綠，能為面上紅。少年心不遠，只在半酣中。,
襄陽舟夜,白居易,下馬襄陽郭，移舟漢陰驛。秋風截江起，寒浪連天白。本是多愁人，復此風波夕。,
崔十八新池,白居易,愛君新小池，池色無人知。見底月明夜，無波風定時。忽看不似水，一泊稀琉璃。,
夢得臥病攜酒相尋先以此寄,白居易,病來知少客，誰可以為娛。日晏開門未？秋寒有酒無？自宜相慰問，何必待招呼。小疾無妨飲，還須挈一壺。,
長洲苑,白居易,春入長洲草又生，鷓鴣飛起少人行。年深不辨娃宮處，夜夜蘇臺空月明。,
寒食日寄楊東川,白居易,不知楊六逢寒食，作底歡娛過此辰？兜率寺高宜望月，嘉陵江近好遊春。蠻旗似火行隨馬，蜀妓如花坐繞身。不使黔婁夫婦看，誇張富貴向何人？,
答微之泊西陵驛見寄,白居易,煙波盡處一點白，應是西陵古驛臺。知在臺邊望不見，暮潮空送渡船回。,
送馮舍人閣老往襄陽,白居易,紫微閣底送君回，第二廳簾下不開。莫戀漢南風景好，峴山花盡早歸來。,
強起迎春戲寄思黯,白居易,杖策人扶廢病身，晴和強起一迎春。他時蹇跛縱行得，笑殺平原樓上人。,
池西亭,白居易,朱欄映晚樹，金魄落秋池。還似錢唐夜，西樓月出時。,
秋房夜,白居易,雲露青天月漏光，中庭立久卻歸房。水窗席冷未能臥，挑盡殘燈秋夜長。,
偶詠,白居易,御熱蕉衣健，扶羸竹杖輕。誦經憑檻立，散藥繞廊行。暝槿無風落，秋蟲欲雨鳴。身閒當將息，病亦有心情。,
重感,白居易,停驂歇路隅，重感一長吁。擾擾生還死，紛紛榮又枯。困支青竹杖，閒捋白髭鬚。莫嘆身衰老，交遊半已無。,
寓言題僧,白居易,劫風火起燒荒宅，苦海波生蕩破船。力小無因救焚溺，清涼山下且安禪。,
問移竹,白居易,問君移竹意如何，慎勿排行但間窠。多種少栽皆有意，大都少校不如多。,
贈談客,白居易,上客清談何亹亹，幽人閒思自寥寥。請君休說長安事，膝上風清琴正調。,
任老,白居易,不愁陌上春光盡，亦任庭前日影斜。面黑眼昏頭雪白，老應無可更增加。,
宿龍潭寺,白居易,夜上九潭誰是伴，雲隨飛蓋月隨杯。明年尚作三川守，此地兼將歌舞來。,
寄李相公,白居易,漸老只謀歡，雖貧不要官。唯求造化力，試為駐春看。,
聽歌六絕句·想夫憐,白居易,玉管朱弦莫急催，容聽歌送十分杯。長愛夫憐第二句，請君重唱夕陽開。,
山雉,白居易,五步一啄草，十步一飲水。適性遂其生，時哉山樑雉。樑上無罾繳，樑下無鷹鸇。雌雄與群雛，皆得終天年。嗟嗟籠下雞，及彼池中雁。既有稻粱恩，必有犧牲患。,
又答賀客,白居易,銀章暫假為專城，賀客來多懶起迎。似掛緋衫衣架上，朽株枯竹有何榮？,
河陽石尚書破回鶻、迎貴主、過上黨射鷺鶿，,白居易,塞北虜郊隨手破，山東賊壘掉鞭收。烏孫公主歸秦地，白馬將軍入潞州。劍拔青鱗蛇尾活，弦抨赤羽火星流。須知鳥目猶難漏，縱有天狼豈足憂。尚書將入潞府，偶逢水鳥鷺鷥，引弓射之，一發中目，三軍踴躍，其事上聞，詔下美之。畫角三聲刁斗曉，清商一部管絃秋。他時麟閣圖勳業，更合何人居上頭。,
早梳頭,白居易,夜沐早梳頭，窗明秋鏡曉。颯然握中發，一沐知一少。年事漸蹉跎，世緣方繳繞。不學空門法，老病何由了。未得無生心，白頭亦為夭。,
雨中訪崔十八,白居易,肩舁仍挈榼，莫怪就君來。秋雨經三宿，無人勸一杯。,
花酒,白居易,香醅淺酌浮如蟻，雪鬢新梳薄似蟬。為報洛城花酒道，莫辭送老二三年。,
答山侶,白居易,頷下髭鬚半是絲，光陰向後幾多時？非無解掛簪纓意，未有支援伏臘資。冒熱衝寒徒自取，隨行逐隊欲何為？更慚山侶頻傳語，五十歸來道未遲。,
酬夢得以予五月長齋延僧徒絕賓友見戲十韻,白居易,賓客懶逢迎，翛然池館清。檐閒空燕語，林靜未蟬鳴。葷血還休食，杯觴亦罷傾。三春多放逸，五月暫修行。香印朝煙細，紗燈夕焰明。交遊諸長老，師事古先生。禪後心彌寂，齋來體更輕。不唯忘肉味，兼擬滅風情。蒙以聲聞待，難將戲論爭。虛空若有佛，靈運恐先成。,
寄情,白居易,灼灼早春梅，東南枝最早。持來玩未足，花向手中老。芳香銷掌握，悵望生懷抱。豈無後開花，念此先開好。,
久雨閒悶對酒偶吟,白居易,悽悽苦雨暗銅駝，嫋嫋涼風起漕河。自夏及秋晴日少，從朝至暮悶時多。鷺臨池立窺魚笱，隼傍林飛拂雀羅。賴有杯中神聖物，百憂無奈十分何。,
醉後狂言酬贈蕭、殷二協律,白居易,餘杭邑客多羈貧，其間甚者蕭與殷：天寒身上猶衣葛，日高甑中未拂塵。江城山寺十一月，北風吹沙雪紛紛。賓客不見綈袍惠，黎庶未沾襦褲恩。此時太守自慚愧，重衣復衾有餘溫。因命染人與針女，先制兩裘贈二君。吳綿細軟桂布密，柔如狐腋白似雲。勞將詩書投贈我，如此小惠何足論。我有大裘君未見，寬廣和暖如陽春。此裘非繒亦非纊，裁以法度絮以仁。刀尺鈍拙制未畢，出亦不獨裹一身。若令在郡得五考，與君展覆杭州人。,
夕因題卷後封寄微之,白居易,秦城南省清秋夜，江郡東樓明月時。去我三千六百里，得君二十五篇詩。陽春曲調高難和，淡水交情老始知。坐到天明吟未足，重封轉寄與微之。,
和裴侍中南園靜興見示,白居易,池館清且幽，高懷亦如此。有時簾動風，盡日橋照水。靜將鶴為伴，閒與雲相似。何必學留侯，崎嶇覓松子？,
歙州山行懷故山,白居易,悔別故山遠，愁行歸路遲。雲峰雜滿眼，不當隱淪時。,
謝楊東川寄衣服,白居易,年年衰老交遊少，處處蕭條書信稀。唯有巢兄不相忘，春茶未斷寄秋衣。,
早飲湖州酒，寄崔使君,白居易,一榼扶頭酒，泓澄瀉玉壺。十分蘸甲酌，瀲豔滿銀盂。捧出光華動，嘗看氣味殊。手中稀琥珀，舌上冷醍醐。瓶裡有時盡，江邊無處沽。不知崔太守，更有寄來無。,
常樂裡閒居偶題十六韻兼寄劉十五公輿、王十,白居易,帝都名利場，雞鳴無安居。獨有懶慢者，日高頭未梳。工拙性不同，進退跡遂殊。幸逢太平代，天子好文儒。小才難大用，典校在祕書。三旬兩入省，因得養頑疏。茅屋四五間，一馬二僕伕。俸錢萬六千，月給亦有餘。既無衣食牽，亦少人事拘。遂使少年心，日日常晏如。勿言無知己，躁靜各有徒。蘭臺七八人，出處與之俱。旬時阻談笑，旦夕望軒車。誰能讎校間，解帶臥吾廬。窗前有竹玩，門外有酒沽。何以待君子，數竿對一壺。,
除夜寄微之,白居易,鬢毛不覺白毿毿，一事無成百不堪。共惜盛時辭闕下，同嗟除夜在江南。家山泉石尋常憶，世路風波子細諳。老校於君合先退，明年半百又加三。,
登龍尾道南望憶廬山舊隱,白居易,龍尾道邊來一望，香爐峰下去無因。青山舉眼三千里，白髮平頭五十人。自笑形骸紆組綬，將何言語掌絲綸？君恩壯健猶難報，況被年年老逼身。,
和劉郎中學士題集賢閣,白居易,朱閣青山高庳齊，與君才子作詩題。傍聞大內笙歌近，下視諸司屋舍低。萬卷圖書天祿上，一條風景月華西。欲知丞相優賢意，百步新廊不蹋泥。,
臨池閒臥,白居易,小竹圍庭匝，平池與砌連。閒多臨水坐，老愛向陽眠。營役拋身外，幽奇送枕前。誰家臥床腳，解系釣魚船。,
官舍小亭閒望,白居易,風竹散清韻，煙槐凝綠姿。日高人吏去，閒坐在茅茨。葛衣御時暑，蔬飯療朝飢。持此聊自足，心力少營為。亭上獨吟罷，眼前無事時。數峰太白雪，一卷陶潛詩。人心各自是，我是良在茲。回謝爭名客，甘從君所嗤。,
醉戲諸妓,白居易,席上爭飛使君酒，歌中多唱舍人詩。不知明日休官後，逐我東山去是誰？,
自題新昌居止因招楊郎中小飲,白居易,地偏坊遠巷仍斜，最近東頭是白家。宿雨長齊鄰舍柳，晴光照出夾城花。春風小榼三升酒，寒食深爐一碗茶。能到南園同醉否？笙歌隨分有些些。,
?櫓唷⒃頗柑饋?,白居易,平生所好物，今日多在此。此外更何思，市朝心已矣。,
開襟,白居易,開襟何處好，竹下池邊地。餘熱體猶煩，早涼風有味。黃萎槐蕊結，紅破蓮芳墜。無奈每年秋，先來入衰思。,
喚笙歌,白居易,露墜萎花槿，風吹敗葉荷。老心歡樂少，秋眼感傷多。芳歲今如此，衰翁可奈何。猶應不如醉，試遣喚笙歌。,
自在,白居易,杲杲冬日光，明暖真可愛。移榻向陽坐，擁裘仍解帶。小奴捶我足，小婢搔我背。自問我為誰，胡然獨安泰？安泰良有以，與君論梗概。心了事未了，飢寒迫於外。事了心未了，念慮煎於內。我今實多幸，事與心和會。內外及中間，瞭然無一礙。所以日陽中，向君言自在。,
下莊南桃花,白居易,村南無限桃花發，唯我多情獨自來。日暮風吹紅滿地，無人解惜為誰開。,
聞歌妓唱嚴郎中詩因以絕句寄之　嚴前為郡守,白居易,已留舊政布中和，又付新詞與豔歌。但是人家有遺愛，就中蘇小感恩多。,
題天竺南院贈閒元清四上人,白居易,雜芳澗草合，繁綠巖樹新。山深景候晚，四月有餘春。竹寺過微雨，石徑無纖塵。白衣一居士，方袍四道人。地是佛國土，人非俗交親。城中山下別，相送亦殷勤。,
答次休上人,白居易,姓白使君無麗句，名休座主有新文。禪心不合生分別，莫愛餘霞嫌碧雲。,
贈吳丹,白居易,巧者力苦勞，智者心苦憂。愛君無巧智，終歲閒悠悠。嘗登御史府，亦佐東諸侯。手操糾謬簡，心運決勝籌。宦途似風水，君心如虛舟。泛然而不有，進退得自由。今來脫豸冠，時往侍龍樓。官曹稱心靜，居處隨跡幽。冬負南榮日，支體甚溫柔。夏臥北窗風，枕蓆如涼秋。南山入舍下，酒甕在床頭。人間有閒地，何必隱林丘。顧我愚且昧，勞生殊未休。一入金門直，星霜三四周。主恩信難報，近地徒久留。終當乞閒官，退與夫子遊。,
留題郡齋,白居易,吟山歌水嘲風月，便是三年官滿時。春為醉眠多閉閣，秋因晴望暫褰帷。更無一事移風俗，唯化州民解詠詩。,
種桃歌,白居易,食桃種其核，一年核生芽。二年長枝葉，三年桃有花。憶昨五六歲，灼灼盛芬華。迨茲八九載，有減而無加。去春已稀少，今春漸無多。明年後年後，芳意當如何。命酒樹下飲，停杯拾餘葩。因桃忽自感，悲吒成狂歌。,
別周軍事,白居易,主人頭白官仍冷，去後憐君是底人？視謁會稽元相去，不妨相見卻殷勤。,
出使在途，所騎馬死，改乘肩輿，將歸長安，,白居易,驛路崎嶇泥雪寒，欲登籃輿一長嘆。風光不見桃花騎，塵土空留杏葉鞍。喪乘獨歸殊不易，脫驂相贈豈為難。幷州好馬應無數，不怕旌旄試覓看。,
戲招諸客,白居易,黃醅綠醑迎冬熟，絳帳紅爐逐夜開。誰道洛中多逸客，不將書喚不曾來？,
醉中歸周至,白居易,金光門外昆明路，半醉騰騰信馬回。數日非關王事系，牡丹花盡始歸來。,
六年秋重題白蓮,白居易,素房含露玉冠鮮，紺葉搖風鈿扇圓。本是吳州供進藕，今為伊水寄生蓮。移根到此三千里，結子經今六七年。不獨池中花故舊，兼乘舊日採花船。,
途中題山泉,白居易,決決湧巖穴，濺濺出洞門。向東應入海，從此不歸源。似葉飄辭樹，如雲斷別根。吾身亦如此，何日返鄉園？,
結之,白居易,歡愛今何在？悲啼亦是空。同為一夜夢，共過十年中。,
江樓早秋,白居易,南國雖多熱，秋來亦不遲。湖光朝霽後，竹氣晚涼時。樓閣宜佳客，江山入好詩。清風水蘋葉，白露木蘭枝。欲作雲泉計，須營伏臘資。匡廬一步地，官滿更何之。,
洛下寓居,白居易,秋館清涼日，書因解悶看。夜窗幽獨處，琴不為人彈。遊宴慵多廢，趨朝老漸難。禪僧教斷酒，道士勸休官。渭曲莊猶在，錢唐俸尚殘。如能便歸去，亦不至飢寒。,
憶夢得　夢得能唱竹枝，聽者愁絕。,白居易,齒髮各蹉跎，疏慵與病和。愛花心在否？見酒興如何？年長風情少，官高俗慮多。幾時紅燭下，聞唱竹枝歌？,
重到毓材宅有感,白居易,欲入中門淚滿巾，庭花無主兩回春。軒窗簾幕皆依舊，只是堂前欠一人。,
對鏡偶吟贈張道士抱元,白居易,閒來對鏡自思量，年貌衰殘分所當。白髮萬莖何所怪，丹砂一粒不曾嘗。眼昏久被書料理，肺渴多因酒損傷。今日逢師雖已晚，枕中治老有何方？,
適意兩首,白居易,十年為旅客，常有飢寒愁。三年作諫官，復多屍素羞。有酒不暇飲，有山不得遊。豈無平生志，拘牽不自由。一朝歸渭上，泛如不繫舟。置心世事外，無喜亦無憂。終日一蔬食，終年一布裘。寒來彌懶放，數日一梳頭。朝睡足始起，夜酌醉即休。人心不過適，適外復何求。早歲從旅遊，頗諳時俗意。中年忝班列，備見朝廷事。作客誠已難，為臣尤不易。況餘方且介，舉動多忤累。直道速我尤，詭遇非吾志。胸中十年內，消盡浩然氣。自從返田畝，頓覺無憂愧。蟠木用難施，浮雲心易遂。悠悠身與世，從此兩相棄。,
蘭若寓居,白居易,名宦老慵求，退身安草野。家園病懶歸，寄居在蘭若。薜衣換簪組，藜杖代車馬。行止輒自由，甚覺身瀟灑。晨遊南塢上，夜息東庵下。人間千萬事，無有關心者。,
訪陳二,白居易,曉垂朱綬帶，晚著白綸巾。出去為朝客，歸來是野人。兩餐聊過日，一榻足容身。此外皆閒事，時時訪老陳。,
河南王尹初到以詩代書先問之,白居易,別來王閣老，三歲似須臾。鬢上斑多少，杯前興有無。官從分緊慢，情莫問榮枯。許入朱門否，籃輿一病夫。,
同王十七庶子、李六員外、鄭二侍御同年，四,白居易,一曲悲歌酒一尊，同年零落幾人存。世如閱水應堪嘆，名是浮雲豈足論。各從仕祿休明代，共感平生知己恩。今日與君重上處，龍門不是舊龍門。,
曲江憶李十一,白居易,李君歿後共誰遊？柳岸荷亭兩度秋。獨繞曲江行一匝，依前還立水邊愁。,
涼夜有懷　自此後詩併為應舉時作。,白居易,清風吹枕蓆，白露溼衣裳。好是相親夜，漏遲天氣涼。,
歸履道宅,白居易,驛吏引藤輿，家童開竹扉。往時多暫住，今日是長歸。眼下有衣食，耳邊無是非。不論貧與富，飲水亦應肥。,
雪中晏起偶詠所懷兼呈張常侍、韋庶子、皇甫,白居易,窮陰蒼蒼雪雰雰，雪深沒脛泥埋輪。東家典錢歸礙夜，南家貰米出凌晨。我獨何者無此弊，覆帳重衾暖若春。怕寒放懶不肯動，日高眠足方頻伸。瓶中有酒爐有炭，甕中有飯庖有薪。奴溫婢飽身晏起，致茲快活良有因。上無皋陶伯益廊廟材，的不能匡君輔國活生民。下無巢父許由箕潁操，又不能食薇飲水自苦辛。君不見南山悠悠多白雲，又不見西京浩浩唯紅塵。紅塵鬧熱白雲冷，好於冷熱中間安置身。三年僥倖忝洛尹，兩任優穩為商賓。非賢非愚非智慧，不貴不富不賤貧。冉冉老去過六十，騰騰閒來經七春。不知張韋與皇甫，私喚我作何如人。,
泛小二首,白居易,水一塘，一隻。頭漾漾知風起，背蕭蕭聞雨滴。醉臥船中欲醒時，忽疑身是江南客。船緩進，水平流。一莖竹篙剔船尾，兩幅青幕覆船頭。亞竹亂藤多照岸，如從鳳口向湖州。,
感鏡,白居易,美人與我別，留鏡在匣中。自從花顏去，秋水無芙蓉。經年不開匣，紅埃覆青銅。今朝一拂拭，自照憔悴容。照罷重惆悵，背有雙盤龍。,
崔侍御以孩子三日示其所生詩見示因以二絕和,白居易,洞房門上掛桑弧，香水盆中浴鳳雛。還似初生三日魄，嫦娥滿月即成珠。愛惜肯將同寶玉，喜歡應勝得王侯。弄璋詩句多才思，愁殺無兒老鄧攸。,
答崔十八,白居易,勞將白叟比黃公，今古由來事不同。我有商山君未見，清泉白石在胸中。,
題王家莊臨水柳亭,白居易,弱柳緣堤種，虛亭壓水開。條疑逐風去，波欲上階來。翠羽偷魚入，紅腰學舞回。春愁正無緒，爭不盡殘杯。,
訪皇甫七,白居易,上馬行數裡，逢花傾一杯。更無停泊處，還是覓君來。,
別李十一後重寄　自此後江州路上作。,白居易,秋日正蕭條，驅車出蓬蓽。回望青門道，目極心鬱郁。豈獨戀鄉土，非關慕簪紱。所愴別李君，平生同道術。俱承金馬詔，聯秉諫臣筆。共上青雲梯，中途一相失。江湖我方往，朝廷君不出。蕙帶與華簪，相逢是何日？,
初出藍田路作,白居易,停驂問前路，路在秋雲裡。蒼蒼縣南道，去途從此始。絕頂忽盤上，眾山皆下視。下視千萬峰，峰頭如浪起。朝經韓公阪，夕次藍橋水。潯陽僅四千，始行七十里。人煩馬蹄跙，勞苦已如此。,
內鄉縣村路作,白居易,日下風高野路涼，緩驅疲馬暗思鄉。渭村秋物應如此，棗赤梨紅稻穗黃。,
答劉和州禹錫,白居易,換印雖頻命未通，歷陽湖上又秋風。不教才展休明代，為罰詩爭造化功。我亦思歸田舍下，君應厭臥郡齋中。好相收拾為閒伴，年齒官班約略同。,
臨都驛送崔十八,白居易,勿言臨都五六裡，扶病出城相送來。莫道長安一步地，馬頭西去幾時回？與君後會知何處，為我今朝盡一杯。,
去歲罷杭州今春領吳郡慚無善政聊寫鄙懷兼寄,白居易,為問三丞相，如何秉國鈞。那將最劇郡，付與苦慵人。豈有吟詩客，堪為持節臣。不才空飽暖，無惠及飢貧。昨臥南城月，今行北境春。鉛刀磨欲盡，銀印換何頻。杭老遮車轍，吳童掃路塵。虛迎復虛送，慚見兩州民。,
問淮水,白居易,自嗟名利客，擾擾在人間。何事長淮水，東流亦不閒？,
不如來飲酒七首,白居易,莫隱深山去，君應到自嫌。齒傷朝水冷，貌苦夜霜嚴。漁去風生浦，樵歸雪滿巖。不如來飲酒，相對醉厭厭。莫作農夫去，君應見自愁。迎春犁瘦地，趁晚喂羸牛。數被官加稅，稀逢歲有秋。不如來飲酒，相伴醉悠悠。莫作商人去，恓惶君未諳。雪霜行塞北，風水宿江南。藏鏹百千萬，沉舟十二三。不如來飲酒，仰面醉酣酣。莫事長征去，辛勤難具論。何曾畫麟閣，只是老轅門。蟣蝨衣中物，刀槍面上痕。不如來飲酒，閤眼醉昏昏。莫學長生去，仙方誤殺君。那將薤上露，擬待鶴邊雲。矻矻皆燒藥，累累盡作墳。不如來飲酒，閒坐醉醺醺。莫上青雲去，青雲足愛憎。自賢誇智慧，相糾鬥功能。魚爛緣吞餌，蛾焦為撲燈。不如來飲酒，任性醉騰騰。莫入紅塵去，令人心力勞。相爭兩蝸角，所得一牛毛。且滅嗔中火，休磨笑裡刀。不如來飲酒，穩臥醉陶陶。,
心重答身,白居易,因我疏慵休罷早，遣君安樂歲時多。世間老苦人何限，不放君閒奈我何。,
花下自勸酒,白居易,酒盞酌來須滿滿，花枝看即落紛紛。莫言三十是年少，百歲三分已一分。,
舟中晚起,白居易,日高猶掩水窗眠，枕簟清涼八月天。泊處或依沽酒店，宿時多伴釣魚船。退身江海應無用，憂國朝廷自有賢。且向錢唐湖上去，冷吟閒醉二三年。,
贈舉之僕射　今春與僕射三為寒食之會。,白居易,雞球餳粥屢開筵，談笑謳吟間管絃。一月三回寒食會，春光應不負今年。,
題李十一東亭,白居易,相思夕上鬆臺立，蛩思蟬聲滿耳秋。惆悵東亭風月好，主人今夜在鄜州。,
盧尹賀夢得會中作,白居易,病聞川守賀筵開，起伴尚書飲一杯。任意少年長笑我，老人自覓老人來。,
和楊同州寒食乾坑會後，聞楊工部欲到，知予,白居易,夜飲歸常晚，朝眠起更遲。舉頭中酒後，引手索茶時。拂枕青長袖，欹簪白接蘺。宿酲無興味，先是肺神知。,
代諸妓贈送周判官,白居易,妓筵今夜別姑蘇，客棹明朝向鏡湖。莫泛扁舟尋范蠡，且隨五馬覓羅敷。蘭亭月破能回否，娃館秋涼卻到無？好與使君為老伴，歸來休染白髭鬚。,
龍門送別皇甫澤州赴任、韋山人南遊,白居易,隼旟歸洛知何日，鶴駕還嵩莫過春。惆悵香山雲水冷，明朝便是獨遊人。,
小橋柳,白居易,細水涓涓似淚流，日西惆悵小橋頭。衰楊葉盡空枝在，猶被霜風吹不休。,
聞行簡恩賜章服喜成長句寄之,白居易,吾年五十加朝散，爾亦今年賜服章。齒髮恰同知命歲，官銜俱是客曹郎。予與行簡俱年五十始著緋，皆是主客郎官。榮傳錦帳花聯萼，彩動綾袍雁趁行。緋多以雁銜瑞莎為之也。大抵著緋宜老大，莫嫌秋鬢數莖霜。,
宿天竺寺回,白居易,野寺經三宿，都城復一還。家仍念婚嫁，身尚系官班。蕭灑秋臨水，沉吟晚下山。長閒猶未得，逐日且偷閒。,
晚秋有懷鄭中舊隱,白居易,天高風嫋嫋，鄉思繞關河。寥落歸山夢，殷勤採蕨歌。病添心寂寞，愁人鬢蹉跎。晚樹蟬鳴少，秋階日上多。長閒羨雲鶴，久別愧煙蘿。其奈丹墀上，君恩未報何？菊，此花開盡更無花。”賜酒盈杯誰共持？宮花滿把獨相思。相思只傍花邊立，盡日吟君詠菊詩。,
寄潮州楊繼之,白居易,相府潮陽俱夢中，夢中何者是窮通？他時事過方應悟，不獨榮空辱亦空。,
答張籍因以代書,白居易,憐君馬瘦衣裘薄，許到江東訪鄙夫。今日正閒天又暖，可能扶病暫來無？,
宿湖中,白居易,水天向晚碧沉沉，樹影霞光重疊深。浸月冷波千頃練，苞霜新橘萬株金。幸無案牘何妨醉，縱有笙歌不廢吟。十隻畫船何處宿，洞庭山腳太湖心。,
贈韋鍊師,白居易,潯陽遷客為居士，身似浮雲心似灰。上界女仙無嗜慾，何因相顧兩徘徊？共遇過去人間世，曾作誰家夫婦來。,
向歸仁砌下看。思黯歸仁宅亦有小灘。,白居易,為憐清淺愛潺湲，一日三回到水邊。若道歸仁灘更好，主人何故別三年？,
晚歸府,白居易,晚從履道來歸府，街路雖長尹不嫌。馬上涼於床上坐，綠槐風透紫蕉衫。,
杏園花落時招錢員外同醉,白居易,花園欲去去應遲，正是風吹狼藉時。近西數樹猶堪醉，半落春風半在枝。,
夢與李七、庾三十二同訪元九,白居易,夜夢歸長安，見我故親友。損之在我左，順之在我右。雲是二月天，春風出攜手。同過靖安裡，下馬尋元九。元九正獨坐，見我笑開口。還指西院花，乃開北亭酒。如言各有故，似惜歡難久。神合俄頃間，神離欠申後。覺來疑在側，求索無所有。殘燈影閃牆，斜月光穿牖。天明西北望，萬里君知否？老去無見期，踟躕搔白首。,
喜閒,白居易,蕭灑伊嵩下，優遊黃綺間。未曾一日悶，已得六年閒。魚鳥為徒侶，煙霞是往還。伴僧禪閉目，迎客笑開顏。興發宵遊寺，慵時晝掩關。夜來風月好，悔不宿香山。,
答元郎中、楊員外喜烏見寄四十四字成。,白居易,南宮鴛鴦地，何忽烏來止？故人錦帳郎，聞烏笑相視。疑烏報訊息，望我歸鄉里。我歸應待烏頭白，慚愧元郎誤歡喜。,
寄陳式五兄,白居易,年來白髮兩三莖，憶別君時髭未生。惆悵料君應滿鬢，當初是我十年兄。,
神照上人　照以說壇為佛事。,白居易,心如定水隨形應，口似懸河逐病治。曾向眾中先禮拜，西方去日莫相遺。,
郡中閒獨寄微之及崔湖州,白居易,少年賓旅非吾輩，晚歲簪纓束我身。酒散更無同宿客，詩成長作獨吟人。蘋洲會面知何日，鏡水離心又一春。兩處也應相憶在，官高年長少情親。,
題孤山寺山石榴花示諸僧眾,白居易,山榴花似結紅巾，容豔新妍占斷春。色相故關行道地，香塵擬觸坐禪人。瞿曇弟子君知否，恐是天魔女化身。,
微之宅殘牡丹,白居易,殘紅零落無人賞，雨打風摧花不全。諸處見時猶悵望，況當元九小亭前。,
醉後聽唱桂華曲,白居易,桂華詞意苦丁寧，唱到常娥醉便醒。此是人間腸斷曲，莫教不得意人聽。,
招蕭處士,白居易,峽內豈無人，所逢非所思。門前亦有客，相對不相知。仰望但云樹，俯顧惟妻兒。寢食起居外，端然無所為。東郊蕭處士，聊可與開眉。能飲滿杯酒，善吟長句詩。庭前吏散後，江畔路乾時。請君攜竹杖，一赴郡齋期。,
弄龜、羅,白居易,有侄始六歲，字之為阿龜。有女生三年，其名曰羅兒。一始學笑語，一能誦歌詩。朝戲抱我足，夜眠枕我衣。汝生何其晚，我年行已衰。物情小可念，人意老多慈。酒美竟須壞，月圓終有虧。亦如恩愛緣，乃是憂惱資。舉世同此累，吾安能去之。,
重戲贈,白居易,集賢池館從他盛，履道林亭勿自輕。往往歸來嫌窄小，年年為主莫無情。,
送客回，晚興,白居易,城上雲霧開，沙頭風浪定。參差亂山出，澹濘平江淨。行客舟已遠，居人酒初醒。嫋嫋秋竹梢，巴蟬聲似磬。,
慕巢尚書書雲室人慾為置一歌者，非所安也。,白居易,東川已過二三春，南國須求一兩人。富貴大都多老大，歡娛太半為親賓。如愁翠黛應堪重，買笑黃金莫訴貧。他日相逢一杯酒，尊前還要落樑塵。,
隔浦蓮,白居易,隔浦愛紅蓮，昨日看猶在。夜來風吹落，只得一回採。花開雖有明年期，復愁明年還暫時。,
眼病二首,白居易,散亂空中千片雪，蒙籠物上一重紗。縱逢晴景如看霧，不是春天亦見花。僧說客塵來眼界，醫言風眩在肝家。兩頭治療何曾瘥，藥力微茫佛力賒。眼藏損傷來已久，病根牢固去應難。醫師盡勸先停酒，道侶多教早罷官。案上謾鋪龍樹論，盒中虛撚決明丸。人間方藥應無益，爭得金篦試刮看。,
和同州楊侍郎誇柘枝見寄,白居易,細吟馮翊使君詩，憶作餘杭太守時。君有一般輸我事，柘枝看校十年遲。,
招東鄰,白居易,小榼二升酒，新簟六尺床。能來夜話否，池畔欲秋涼。,
閒吟二首,白居易,留司老賓客，春盡興如何。官寺行香少，僧房寄宿多。閒傾一醆酒，醉聽兩聲歌。憶得陶潛語，羲皇無以過。閒遊來早晚，已得一週年。嵩洛供雲水，朝廷乞俸錢。長歌時獨酌，飽食後安眠。聞道山榴發，明朝向玉泉。,
和敏中洛下即事　時敏中為殿中分司。,白居易,昨日池塘春草生，阿連新有好詩成。花園到處鶯呼入，驄馬遊時客避行。水暖魚多似南國，人稀塵少勝西京。洛中佳境應無限，若欲諳知問老兄。,
駱生棄官居此二十餘年。,白居易,茅覆環堵亭，泉添方丈沼。紅芳照水荷，白頸觀魚鳥。拳石苔蒼翠，尺波煙杳渺。但問有意無，勿論池大小。門前車馬路，奔走無昏曉。名利驅人心，賢愚同擾擾。善哉駱處士，安置身心了。何乃獨多君？丘園居者少。,
因巖亭,白居易,箕潁人窮獨，蓬壺路阻難。何如兼吏隱，復得事躋攀。巖樹羅階下，江雲貯棟間。似移天目石，疑入武丘山。清景徒堪賞，皇恩肯放閒？遙知興未足，即被詔徵還。,
橋亭卯飲,白居易,卯時偶飲齋時臥，林下高橋橋上亭。鬆影過窗眠始覺，竹風吹面醉初醒。就荷葉上包魚鮓，當石渠中浸酒瓶。生計悠悠身兀兀，甘從妻喚作劉伶。,
亭西牆下伊渠水中置石，激流潺湲成韻，頗有,白居易,嵌巉嵩石峭，皎潔伊流清。立為遠峰勢，激作寒玉聲。夾岸羅密樹，面灘開小亭。忽疑嚴子瀨，流入洛陽城。是時群動息，風靜微月明。高枕夜悄悄，滿耳秋泠泠。終日臨大道，何人知此情。此情苟自愜，亦不要人聽。,
枯桑,白居易,道傍老枯樹，枯來非一朝。皮黃外尚活，心黑中先焦。有似多憂者，非因外火燒。,
寄題餘杭郡樓兼呈裴使君,白居易,官曆二十政，宦遊三十秋。江山與風月，最憶是杭州。北郭沙堤尾，西湖石岸頭。綠觴春送客，紅燭夜回舟。不敢言遺愛，空知念舊遊。憑君吟此句，題向望濤樓。,
看採菱,白居易,菱池如鏡淨無波，白點花稀青角多。時唱一聲新水調，謾人道是採菱歌。,
湖上醉中代諸妓寄嚴郎中,白居易,笙歌杯酒正歡娛，忽憶仙郎望帝都。借問連宵直南省，何如盡日醉西湖？蛾眉別久心知否？雞舌含多口厭無？還有些些惆悵事，春來山路見蘼蕪。,
除忠州寄謝崔相公,白居易,提拔出泥知力竭，吹噓生趣見情深。劍鋒缺折難衝鬥，桐尾燒焦豈望琴？感舊兩行年老淚，酬恩一寸歲寒心。忠州好惡何須問，鳥得辭籠不擇林。,
秋月,白居易,夜初色蒼然，夜深光浩然。稍轉西廊下，漸滿南窗前。況是綠蕪地，復茲清露天。落葉聲策策，驚鳥影翩翩。棲禽尚不穩，愁人安可眠？,
洪州逢熊孺登,白居易,靖安院裡辛夷下，醉笑狂吟氣最粗。莫問別來多少苦，低頭看取白髭鬚。,
日高臥,白居易,怕寒放懶日高臥，臨老誰言牽率身？夾幕繞房深似洞，重裀襯枕暖於春。小青水動桃根起，嫩綠醅浮竹葉新。未裹頭前傾一盞，何如衝雪趁朝人？,
得袁相書,白居易,穀苗深處一農夫，面黑頭斑手把鋤。何意使人猶識我，就田來送相公書。,
和微之十七與君別及朧月花枝之詠,白居易,別時十七今頭白，惱亂君心三十年。垂老休吟花月句，恐君更結後身緣。,
村居寄張殷衡,白居易,金氏村中一病夫，生涯濩落性靈迂。唯看老子五千字，不蹋長安十二衢。藥銚夜傾殘酒暖，竹床寒取舊氈鋪。聞君欲發江東去，能到茅庵訪別無？,
遊豐樂招提佛光三寺,白居易,竹鞋葵扇白綃巾，林野為家雲是身。山寺每遊多寄宿，都城暫出即經旬。漢容黃綺為逋客，堯放巢由作外臣。昨日製書臨郡縣，不該愚谷醉鄉人。,
過敷水,白居易,垂鞭欲渡羅敷水，處分鳴騶且緩驅。秦氏雙蛾久冥漠，蘇臺五馬尚踟躕。村童店女仰頭笑，今日使君真是愚。,
烏贈鶴,白居易,與君白黑太分明，縱不相親莫見輕。我每夜啼君怨別，玉徽琴裡忝同聲。琴曲有烏夜啼、別鶴怨。,
聞微之江陵臥病，以大通中散、碧腴垂雲膏寄,白居易,已題一帖紅消散，又封一合碧雲英。憑人寄向江陵去，道路迢迢一月程。未必能治江上瘴，且圖遙慰病中情。到時想得君拈得，枕上開看眼暫明。,
別萱桂,白居易,使君竟不住，萱桂徒栽種。桂有留人名，萱無忘憂用。不如江畔月，步步來相送。,
贈康叟,白居易,八十秦翁老不歸，南賓太守乞寒衣。再三憐汝非他意，天寶遺民見漸稀。,
寄內,白居易,條桑初綠即為別，柿葉半紅猶未歸。不如村婦知時節，解為田夫秋搗衣。,
舟中李山人訪宿,白居易,日暮舟悄悄，煙生水沈沈。何以延宿客，夜酒與秋琴。來客道門子，來自嵩高岑。軒軒舉雲貌，豁豁開清襟。得意言語斷，入玄滋味深。默然相顧哂，心適而忘心。,
三謠·素屏謠,白居易,素屏素屏，胡為乎不文不飾，不丹不青？當世豈無李陽冰之篆字，張旭之筆跡？邊鸞之花鳥，張璪之松石？吾不令加一點一畫於其上，欲爾保真而全白。吾於香爐峰下置草堂，二屏倚在東西牆。夜如明月入我室，曉如白雲圍我床。我心久養浩然氣，亦欲與爾表裡相輝光。爾不見當今甲第與王宮，織成步障銀屏風。綴珠陷鈿貼雲母，五金七寶相玲瓏。貴豪待此方悅目，晏然寢臥乎其中。素屏素屏，物各有所宜，用各有所施。爾今木為骨兮紙為面，舍吾草堂欲何之？,
和微之四月一日作,白居易,四月一日天，花稀葉陰薄。泥新燕影忙，蜜熟蜂聲樂。麥風低冉冉，稻水平漠漠。芳節或蹉跎，遊心稍牢落。春華信為美，夏景亦未惡。颭浪嫩青荷，重欄晚紅藥。吳宮好風月，越郡多樓閣。兩地誠可憐，其奈久離索。,
初喪崔兒報微之晦叔,白居易,書報微之晦叔知，欲題崔字淚先垂。世間此恨偏敦我，天下何人不哭兒。音堆，見詩注。蟬老悲鳴拋蛻後，龍眠驚覺失珠時。文章十帙官三品，身後傳誰庇廕誰。,
陰雨,白居易,潤葉濡枝浹四方，濃雲來去勢何長。曠然寰宇清風滿，救旱功高暑氣涼。,
與僧智如夜話,白居易,懶鈍尤知命，幽棲漸得朋。門閒無謁客，室靜有禪僧。爐向初冬火，籠停半夜燈。憂勞緣智巧，自喜百無能。,
六十拜河南尹,白居易,六十河南尹，前途足可知。老應無處避，病不與人期。幸遇芳菲日，猶富強健時。萬金何假藉，一盞莫推辭。流水光陰急，浮雲富貴遲。人間苦無酒，盡合鬢成絲。,
晚寒,白居易,急景流如箭，悽風利似刀。暝催雞翅斂，寒束樹枝高。縮水濃和酒，加綿厚絮袍。可憐冬計畢，暖臥醉陶陶。,
酬令狐留守尚書見贈十韻,白居易,長慶清風在，夔龍燮理餘。太和膏雨降，周邵保釐初。嵩少當宮署，伊瀍入禁渠。曉關開玉兔，夕鑰納銀魚。舊眷憐移疾，新吟念索居。離聲雙白鸝，行色一籃輿。罷免無餘俸，休閒有敝廬。慵於嵇叔夜，渴似馬相如。酒每蒙酤我，詩嘗許起予。洛中歸計定，一半為尚書。,
聽蘆管,白居易,幽咽新蘆管，淒涼古竹枝。似臨猿峽唱，疑在雁門吹。調為高多切，聲緣小乍遲。粗豪嫌觱篥，細妙勝參差。雲水巴南客，風沙隴上兒。屈原收淚夜，蘇武斷腸時。仰秣胡駒聽，驚棲越鳥知。何言胡越異，聞此一同悲。,
廣宣上人以應制詩見示因以贈之詔,白居易,道林談論惠休詩，一到人天便作師。香積筵承紫泥詔，昭陽歌唱碧雲詞。紅樓許住請銀鑰，翠輦陪行蹋玉墀。惆悵甘泉曾侍從，與君前後不同時。,
送劉郎中赴任蘇州,白居易,仁風膏雨去隨輪，勝境歡游到逐身。水驛路穿兒店月，花船棹入女湖春。宣城獨詠窗中岫，柳惲單題汀上蘋。何似姑蘇詩太守，吟詩相繼有三人。,
鄧魴、張徹落第,白居易,古琴無俗韻，奏罷無人聽。寒鬆無妖花，枝下無人行。春風十二街，軒騎不暫停。奔車看牡丹，走馬聽秦箏。眾目悅芳豔，鬆獨守其貞。眾耳喜鄭衛，琴亦不改聲。懷哉二夫子，念此無自輕。,
陰雨,白居易,嵐霧今朝重，江山此地深。灘聲秋更急，峽氣曉多陰。望闕雲遮眼，思鄉雨滴心。將何慰幽獨？賴此北窗琴。,思鄉詩
贈東鄰王十三,白居易,攜手池邊月，開襟竹下風。驅愁知酒力，破睡見茶功。居處東西接，年顏老少同。能來為伴否？伊上作漁翁。,
裴五,白居易,莫怪相逢無笑語，感今思舊戟門前。張家伯仲偏相似，每見清揚一惘然。,
曉眠後寄楊戶部,白居易,軟綾腰褥薄綿被，涼冷秋天穩暖身。一覺曉眠殊有味，無因寄與早朝人。,
贈張處士山人,白居易,蘿襟蕙帶竹皮巾，雖到塵中不染塵。每見俗人多慘澹，惟逢美酒即殷勤。浮雲心事誰能會，老鶴風標不可親。世說三生如不謬，共疑巢許是前身。,
初冬即事憶皇甫十,白居易,冷竹風成韻，荒街葉作堆。欲尋聯句卷，先飲暖寒杯。帽為迎霜戴，爐因試火開。時時還有客，終不當君來。,
題洛中第宅,白居易,水木誰家宅，門高佔地寬。懸魚掛青甃，行馬護朱欄。春榭籠煙暖，秋庭鎖月寒。松膠粘琥珀，筠粉撲琅玕。試問池臺主，多為將相官。終身不曾到，唯展宅圖看。,
見楊弘貞詩賦因題絕句以自諭,白居易,賦句詩章妙入神，未年三十即無身。常嗟薄命形憔悴，若比弘貞是幸人。,
出關路,白居易,山川函谷路，塵土遊子顏。蕭條去國意，秋風生故關。,
答微之,白居易,君寫我詩盈寺壁，我題君句滿屏風。與君相遇知何處，兩葉浮萍大海中。,
金鑾子日,白居易,行年欲四十，有女曰金鑾。生來始週歲，學坐未能言。慚非達者懷，未免俗情憐。從此累身外，徒雲慰目前。若無夭折患，則有婚嫁牽。使我歸山計，應遲十五年。,
答元八郎中、楊十二博士,白居易,身覺浮雲無所著，心同止水有何情。但知瀟灑疏朝市，不要崎嶇隱姓名。盡日觀魚臨澗坐，有時隨鹿上山行。誰能拋得人間事，來共騰騰過此生。,
春江,白居易,炎涼昏曉苦推遷，不覺忠州已二年。閉閣只聽朝暮鼓，上樓空望往來船。鶯聲誘引來花下，草色句留坐水邊。唯有春江看未厭，縈砂繞石淥潺湲。,
和寄問劉白　時夢得與樂天方舟西上。,白居易,正與劉夢得，醉笑大開口。適值此詩來，歡喜君知否。遂令高卷幕，兼遣重添酒。起望會稽雲，東南一回首。愛君金玉句，舉世誰人有。功用隨日新，資才本天授。吟哦不能散，自午將及酉。遂留夢得眠，匡床宿東牖。,
答勸酒,白居易,莫怪近來都不飲，幾回因醉卻沾巾。誰料平生狂酒客，如今變作酒悲人。,
和除夜作,白居易,君賦此詩夜，窮陰歲之餘。我和此詩日，微和春之初。老知顏狀改，病覺肢體虛。頭上毛髮短，口中牙齒疏。一落老病界，難逃生死墟。況此促促世，與君多索居。君在浙江東，榮駕方伯輿。我在魏闕下，謬乘大夫車。妻孥常各飽，奴婢亦盈廬。唯是利人事，比君全不如。我統十郎官，君領百吏胥。我掌四曹局，君管十鄉閭。君為父母君，大惠在資儲。我為刀筆吏，小惡乃誅鋤。君提七郡籍，我按三尺書。俱已佩金印，嘗同趨玉除。外寵信非薄，中懷何不攄。恩光未報答，日月空居諸。磊落嘗許君，侷促應笑予。所以自知分，欲先歌歸歟。,孤獨
雨夜憶元九,白居易,天陰一日便堪愁，何況連宵雨不休。一種雨中君最苦，偏樑閣道向通州。,
和自勸二首,白居易,稀稀疏疏繞籬竹，窄窄狹狹向陽屋。屋中有一曝背翁，委置形骸如土木。日暮半爐麩炭火，夜深一盞紗籠燭。不知有益及民無，二十年來食官祿。就暖移盤檐下食，防寒擁被帷中宿。秋官月俸八九萬，豈徒遣爾身溫足。勤操丹筆念黃沙，莫使飢寒囚滯獄。急景凋年急於水，念此攬衣中夜起。門無宿客共誰言，暖酒挑燈對妻子。身飲數杯妻一盞，餘酌分張與兒女。微酣靜坐未能眠，風霰蕭蕭打窗紙。自問有何才與術，入為丞郎出刺史。爭知壽命短復長，豈得營營心不止。請看韋孔與錢崔，半月之間四人死。韋中書、孔京兆、錢尚書、崔華州，十五日間相次而逝。,
伊州,白居易,老去將何散老愁，新教小玉唱伊州。亦應不得多年聽，未教成時已白頭。,
初除尚書郎，脫刺史緋,白居易,親賓相賀聞何如？服色恩光盡反初。頭白喜拋黃草峽，眼明驚拆紫泥書。便留朱紱還鈴閣，卻著青袍侍玉除。無奈嬌痴三歲女，繞腰啼哭覓金魚。,
舊房,白居易,遠壁秋聲蟲絡絲，入檐新影月低眉。床帷半故簾旌斷，仍是初寒欲夜時。,
別楊穎士、盧克柔、殷堯藩,白居易,倦鳥暮歸林，浮雲晴歸山。獨有行路子，悠悠不知還。人生苦營營，終日群動間。所務雖不同，同歸於不閒。扁舟來楚鄉，匹馬往秦關。離憂繞心曲，宛轉如迴圈。且持一杯酒，聊以開愁顏。,
病中答招飲者,白居易,顧我鏡中悲白髮，盡君花下醉青春。不緣眼痛兼身病，可是尊前第二人。,
商山路有感,白居易,萬里路長在，六年身始歸。所經多舊館，大半主人非。,
張常侍相訪,白居易,西亭晚寂寞，鶯散柳陰繁。水戶簾不卷，風床蓆自翻。忽聞車馬客，來訪蓬蒿門。況是張常侍，安得不開樽？,
商山路有感,白居易,憶昨徵還日，三人歸路同。此生都是夢，前事旋成空。杓直泉埋玉，虞平燭過風。唯殘樂天在，頭白向江東。,
惜李花,白居易,樹小花鮮妍，香繁條軟弱。高低二三尺，重疊千萬萼。朝豔藹霏霏，夕凋紛漠漠。辭枝朱粉細，覆地紅綃薄。由來好顏色，嘗苦易銷鑠。不見茛蕩花，狂風吹不落。,
早夏閒興,白居易,簟冷乍逞新氣味，扇涼重敘舊恩情。,
寄通州元侍御、果州崔員外、澧州李舍人、鳳,白居易,昨日聞甲死，今朝聞乙死。知識三分中，二分化為鬼。逝者不復見，悲哉長已矣。存者今如何？去我皆萬里。平生知心者，屈指能有幾？通果澧鳳州，眇然四君子。相思俱老大，浮世如流水。應嘆舊交遊，凋零日如此。何當一杯酒，開眼笑相視？,
看夢得題答李侍郎詩詩中有文星之句因戲和之,白居易,看題錦繡報瓊瑰，俱是人天第一才。好遣文星守躔次，亦須防有客星來。,
憶江柳,白居易,曾栽楊柳江南岸，一別江南兩度春。遙憶青青江岸上，不知攀折是何人。,
九日宴集，醉題郡樓，兼呈周、殷二判官,白居易,前年九日餘杭郡，呼賓命宴虛白堂。去年九日到東洛，今年九日來吳鄉。兩邊蓬鬢一時白，三處菊花同色黃。一日日知添老病，一年年覺惜重陽。江南九月未搖落，柳青蒲綠稻穗香。姑蘇臺榭倚蒼靄，太湖山水含清光。可憐假日好天色，公門吏靜風景涼。榜舟鞭馬取賓客，掃樓拂席排壺觴。胡琴錚鏦指撥剌。吳娃美麗眉眼長。笙歌一曲思凝絕，金鈿再拜光低昂。日腳欲落備燈燭，風頭漸高加酒漿。觥醆豔翻菡萏葉，舞鬟擺落茱萸房。半酣憑檻起四顧，七堰八門六十坊。遠近高低寺間出，東西南北橋相望。水道脈分棹鱗次，里閭棋佈城冊方。人煙樹色無隙罅，十里一片青茫茫。自問有何才與政，高廳大館居中央。銅魚今乃澤國節，刺史是古吳都王。郊無戎馬郡無事，門有棨戟腰有章。盛時儻來合慚愧，壯歲忽去還感傷。從事醒歸應不可，使君醉倒亦何妨。請君停杯聽我語，此語真實非虛狂。五旬已過不為夭，七十為期蓋是常。須知菊酒登高會，從此多無二十場。,
早春憶遊思黯南莊因寄長句,白居易,南莊勝處心常憶，借問軒車早晚遊。美景難忘竹廊下，好風爭奈柳橋頭。冰消見水多於地，雪霽看山盡入樓。若待春深始同賞，鶯殘花落卻堪愁。,
雜曲歌辭·竹枝,白居易,瞿塘峽口冷煙低，白帝城頭月向西。唱到竹枝聲咽處，寒猿晴鳥一時啼。竹枝苦怨怨何人，夜靜山空歇又聞。蠻兒巴女齊聲唱，愁殺江樓病使君。巴東船舫上巴西，波面風生雨腳齊。水蓼冷花紅蔟蔟，江蘺溼葉碧萋萋。江畔誰人唱竹枝，前聲斷咽後聲遲。怪來調苦緣詞苦，多是通州司馬詩。,
和張十八祕書謝裴相公寄馬,白居易,齒齊膘足毛頭膩，祕閣張郎叱撥駒。洗了頷花翻假錦，走時蹄汗蹋真珠。青衫乍見曾驚否，紅粟難賒得飽無。丞相寄來應有意，遣君騎去上雲衢。,
絕句,杜甫,兩個黃鸝鳴翠柳，一行白鷺上青天。窗含西嶺千秋雪，門泊東吳萬里船。,
登高,杜甫,風急天高猿嘯哀，渚清沙白鳥飛回。無邊落木蕭蕭下，不盡長江滾滾來。萬里悲秋常作客，百年多病獨登臺。艱難苦恨繁霜鬢，潦倒新停濁酒杯。,描寫秋天，唐詩三百首，憂國憂民
絕句,杜甫,江邊踏青罷，回首見旌旗。風起春城暮，高樓鼓角悲。,
茅屋為秋風所破歌,杜甫,八月秋高風怒號，卷我屋上三重茅。茅飛渡江灑江郊，高者掛罥長林梢，下者飄轉沉塘坳。南村群童欺我老無力，忍能對面為盜賊，公然抱茅入竹去。脣焦口燥呼不得，歸來倚杖自嘆息。俄頃風定雲墨色，秋天漠漠向昏黑。布衾多年冷似鐵，嬌兒惡臥踏裡裂。床頭屋漏無干處，雨腳如麻未斷絕。自經喪亂少睡眠，長夜沾溼何由徹？安得廣廈千萬間，大庇天下寒士俱歡顏，風雨不動安如山！嗚呼！何時眼前突兀見此屋，吾廬獨破受凍死亦足！,勵志詩，描寫秋天，描寫風，初中，憂國憂民
望嶽,杜甫,南嶽配朱鳥，秩禮自百王。欻吸領地靈，鴻洞半炎方。邦家用祀典，在德非馨香。巡守何寂寥，有虞今則亡。洎吾隘世網，行邁越瀟湘。渴日絕壁出，漾舟清光旁。祝融五峰尊，峰峰次低昂。紫蓋獨不朝，爭長嶪相望。恭聞魏夫人，群仙夾翱翔。有時五峰氣，散風如飛霜。牽迫限修途，未暇杖崇岡。歸來覬命駕，沐浴休玉堂。三嘆問府主，曷以讚我皇。牲璧忍衰俗，神其思降祥。,
望嶽,杜甫,岱宗夫如何，齊魯青未了。造化鍾神秀，陰陽割昏曉。蕩胸生曾雲，決眥入歸鳥。會當凌絕頂，一覽眾山小。,勵志詩，哲理詩，唐詩三百首，初中
望嶽,杜甫,西嶽崚嶒竦處尊，諸峰羅立如兒孫。安得仙人九節杖，拄到玉女洗頭盆。車箱入谷無歸路，箭栝通天有一門。稍待西風涼冷後，高尋白帝問真源。,
春望,杜甫,國破山河在，城春草木深。感時花濺淚，恨別鳥驚心。烽火連三月，家書抵萬金。白頭搔更短，渾欲不勝簪。,愛國詩，戰爭詩，思鄉詩，唐詩三百首，初中，憂國憂民
石壕吏,杜甫,暮投石壕村，有吏夜捉人。老翁逾牆走，老婦出門看。吏呼一何怒，婦啼一何苦。聽婦前致詞，三男鄴城戍。一男附書至，二男新戰死。存者且偷生，死者長已矣。室中更無人，惟有乳下孫。有孫母未去，出入無完裙。老嫗力雖衰，請從吏夜歸。急應河陽役，猶得備晨炊。夜久語聲絕，如聞泣幽咽。天明登前途，獨與老翁別。,戰爭詩，初中
春夜喜雨,杜甫,好雨知時節，當春乃發生。隨風潛入夜，潤物細無聲。野徑雲俱黑，江船火獨明。曉看紅溼處，花重錦官城。,描寫春天，描寫雨，小學
兵車行,杜甫,車轔轔，馬蕭蕭，行人弓箭各在腰。耶孃妻子走相送，塵埃不見咸陽橋。牽衣頓足闌道哭，哭聲直上幹雲霄。道傍過者問行人，行人但云點行頻。或從十五北防河，便至四十西營田。去時里正與裹頭，歸來頭白還戍邊。邊亭流血成海水，武皇開邊意未已。君不聞漢家山東二百州，千村萬落生荊杞。縱有健婦把鋤犁，禾生隴畝無東西。況復秦兵耐苦戰，被驅不異犬與雞。長者雖有問，役夫敢申恨。且如今年冬，未休關西卒。縣官急索租，租稅從何出。信知生男惡，反是生女好。生女猶是嫁比鄰，生男埋沒隨百草。君不見青海頭，古來白骨無人收。新鬼煩冤舊鬼哭，天陰雨溼聲啾啾。,戰爭詩，唐詩三百首，憂國憂民
聞官軍收河南河北,杜甫,劍外忽傳收薊北，初聞涕淚滿衣裳。卻看妻子愁何在，漫卷詩書喜欲狂。白日放歌須縱酒，青春作伴好還鄉。即從巴峽穿巫峽，便下襄陽向洛陽。,唐詩三百首，小學
蜀相,杜甫,丞相祠堂何處尋，錦官城外柏森森。映階碧草自春色，隔葉黃鸝空好音。三顧頻煩天下計，兩朝開濟老臣心。出師未捷身先死，長使英雄淚滿襟。,唐詩三百首，懷古詩，詠史詩，憂國憂民
登岳陽樓,杜甫,昔聞洞庭水，今上岳陽樓。吳楚東南坼，乾坤日夜浮。親朋無一字，老病有孤舟。戎馬關山北，憑軒涕泗流。,山水詩，唐詩三百首
浣溪沙,杜甫,照日深紅暖見魚，連村綠暗晚藏烏，黃童白叟聚雎盱。麋鹿逢人雖未慣，猿猱聞鼓不須呼，歸來說與採桑姑。,
浣溪沙,杜甫,旋抹紅妝看使君。三三五五棘籬門。相挨踏破茜羅裙。老幼扶摧收麥社。烏鳶翔舞賽神村。道逢醉叟臥黃昏。,
浣溪沙·麻葉層層葉光,杜甫,麻葉層層葉光，誰家煮繭一村香？隔籬嬌語絡絲娘。垂白杖藜擡醉眼，捋青搗軟飢腸，問言豆葉幾時黃。,
秋興八首,杜甫,玉露凋傷楓樹林，巫山巫峽氣蕭森。江間波浪兼天湧，塞上風雲接地陰。叢菊兩開他日淚，孤舟一系故園心。寒衣處處催刀尺，白帝城高急暮砧。夔府孤城落日斜，每依南鬥望京華。聽猿實下三聲淚，奉使虛隨八月查。畫省香爐違伏枕，山樓粉堞隱悲笳。請看石上藤蘿月，已映洲前蘆荻花。千家山郭靜朝暉，一日江樓坐翠微。信宿漁人還泛泛，清秋燕子故飛飛。匡衡抗疏功名薄，劉向傳經心事違。同學少年多不賤，五陵衣馬自輕肥。聞道長安似弈棋，百年世事不勝悲。王侯第宅皆新主，文武衣冠異昔時。直北關山金鼓振，徵西車馬羽書遲。魚龍寂寞秋江冷，故國平居有所思。蓬萊宮闕對南山，承露金莖霄漢間。西望瑤池降王母，東來紫氣滿函關。雲移雉尾開宮扇，日繞龍鱗識聖顏。一臥滄江驚歲晚，幾回青瑣照朝班。瞿唐峽口曲江頭，萬里風煙接素秋。花萼夾城通御氣，芙蓉小苑入邊愁。朱簾繡柱圍黃鶴，錦纜牙檣起白鷗。回首可憐歌舞地，秦中自古帝王州。昆明池水漢時功，武帝旌旗在眼中。織女機絲虛月夜，石鯨鱗甲動秋風。波漂菰米沈雲黑，露冷蓮房墜粉紅。關塞極天唯鳥道，江湖滿地一漁翁。昆吾御宿自逶迤，紫閣峰陰入渼陂。香稻啄餘鸚鵡粒，碧梧棲老鳳凰枝。佳人拾翠春相問，仙侶同舟晚更移。彩筆昔遊幹氣象，白頭吟望苦低垂。,描寫秋天，思念詩，憂國憂民
旅夜書懷,杜甫,細草微風岸，危檣獨夜舟。星垂平野闊，月湧大江流。名豈文章著，官因老病休。飄飄何所似，天地一沙鷗。,唐詩三百首，孤獨
月夜,杜甫,今夜鄜州月，閨中只獨看。遙憐小兒女，未解憶長安。香霧雲鬟溼，清輝玉臂寒。何時倚虛幌，雙照淚痕幹。,描寫月亮，思念詩，唐詩三百首，高中
客至,杜甫,舍南舍北皆春水，但見群鷗日日來。花徑不曾緣客掃，蓬門今始為君開。盤飧市遠無兼味，樽酒家貧只舊醅。肯與鄰翁相對飲，隔籬呼取盡餘杯。,友情詩，唐詩三百首
江南逢李龜年,杜甫,岐王宅裡尋常見，崔九堂前幾度聞。正是江南好風景，落花時節又逢君。,唐詩三百首，初中
閣夜,杜甫,歲暮陰陽催短景，天涯霜雪霽寒宵。五更鼓角聲悲壯，三峽星河影動搖。野哭幾家聞戰伐，夷歌數處起漁樵。臥龍躍馬終黃土，人事依依漫寂寥。歲暮陰陽催短景，天涯霜雪霽寒宵。五更鼓角聲悲壯，三峽星河影動搖。野哭千家聞戰伐，夷歌數處起漁樵。臥龍躍馬終黃土，人事音書漫寂寥。,戰爭詩，描寫冬天，思鄉詩，唐詩三百首
清明,杜甫,著處繁花務是日，長沙千人萬人出。渡頭翠柳豔明眉，爭道朱蹄驕齧膝。此都好遊湘西寺，諸將亦自軍中至。馬援徵行在眼前，葛強親近同心事。金鐙下山紅粉晚，牙檣捩柁青樓遠。古時喪亂皆可知，人世悲歡暫相遣。弟侄雖存不得書，干戈未息苦離居。逢迎少壯非吾道，況乃今朝更祓除。,
飲中八仙歌,杜甫,知章騎馬似乘船，眼花落井水底眠。汝陽三鬥始朝天，道逢麴車口流涎，恨不移封向酒泉。左相日興費萬錢，飲如長鯨吸百川，銜杯樂聖稱世賢。宗之瀟灑美少年，舉觴白眼望青天，皎如玉樹臨風前。蘇晉長齋繡佛前，醉中往往愛逃禪。李白一斗詩百篇，長安市上酒家眠。天子呼來不上船，自稱臣是酒中仙。張旭三杯草聖傳，脫帽露頂王公前，揮毫落紙如雲煙。焦遂五斗方卓然，高談雄辨驚四筵。,
麗人行,杜甫,三月三日天氣新，長安水邊多麗人。態濃意遠淑且真，肌理細膩骨肉勻。繡羅衣裳照暮春，蹙金孔雀銀麒麟。頭上何所有，翠微榼葉垂鬢脣。背後何所見，珠壓腰衱穩稱身。就中雲幕椒房親，賜名大國虢與秦。紫駝之峰出翠釜，水精之盤行素鱗。犀箸厭飫久未下，鑾刀縷切空紛綸。黃門飛鞚不動塵，御廚絡繹送八珍。簫鼓哀吟感鬼神，賓從雜遝實要津。後來鞍馬何逡巡，當軒下馬入錦茵。楊花雪落覆白蘋，青鳥飛去銜紅巾。炙手可熱勢絕倫，慎莫近前丞相嗔。,唐詩三百首
佳人,杜甫,絕代有佳人，幽居在空谷。自雲良家女，零落依草木。關中昔喪亂，兄弟遭殺戮。官高何足論，不得收骨肉。世情惡衰歇，萬事隨轉燭。夫婿輕薄兒，新人美如玉。合昏尚知時，鴛鴦不獨宿。但見新人笑，那聞舊人哭。在山泉水清，出山泉水濁。侍婢賣珠回，牽蘿補茅屋。摘花不插發，採柏動盈掬。天寒翠袖薄，日暮倚修竹。,閨怨詩，唐詩三百首，讚美詩
八陣圖,杜甫,功蓋三分國，名高八陣圖。江流石不轉，遺恨失吞吳。,哲理詩，唐詩三百首
登樓,杜甫,花近高樓傷客心，萬方多難此登臨。錦江春色來天地，玉壘浮雲變古今。北極朝廷終不改，西山寇盜莫相侵。可憐後主還祠廟，日暮聊為樑甫吟。,唐詩三百首，初中，高中，憂國憂民
月夜憶舍弟,杜甫,戍鼓斷人行，秋邊一雁聲。露從今夜白，月是故鄉明。有弟皆分散，無家問死生。寄書長不避，況乃未休兵。,邊塞詩，描寫秋天，思鄉詩，唐詩三百首
自京赴奉先縣詠懷五百字,杜甫,杜陵有布衣，老大意轉拙。許身一何愚，竊比稷與契。居然成濩落，白首甘契闊。蓋棺事則已，此志常覬豁。窮年憂黎元，嘆息腸內熱。取笑同學翁，浩歌彌激烈。非無江海志，蕭灑送日月。生逢堯舜君，不忍便永訣。當今廊廟具，構廈豈雲缺。葵藿傾太陽，物性固莫奪。顧惟螻蟻輩，但自求其穴。胡為慕大鯨，輒擬偃溟渤。以茲悟生理，獨恥事幹謁。兀兀遂至今，忍為塵埃沒。終愧巢與由，未能易其節。沈飲聊自適，放歌頗愁絕。歲暮百草零，疾風高岡裂。天衢陰崢嶸，客子中夜發。霜嚴衣帶斷，指直不得結。凌晨過驪山，御榻在嵽嵲。蚩尤塞寒空，蹴蹋崖谷滑。瑤池氣鬱律，羽林相摩戛。君臣留歡娛，樂動殷樛嶱。賜浴皆長纓，與宴非短褐。彤庭所分帛，本自寒女出。鞭撻其夫家，聚斂貢城闕。聖人筐篚恩，實欲邦國活。臣如忽至理，君豈棄此物。多士盈朝廷，仁者宜戰慄。況聞內金盤，盡在衛霍室。中堂舞神仙，煙霧散玉質。暖客貂鼠裘，悲管逐清瑟。勸客駝蹄羹，霜橙壓香橘。朱門酒肉臭，路有凍死骨。榮枯咫尺異，惆悵難再述。北轅就涇渭，官渡又改轍。群冰從西下，極目高崒兀。疑是崆峒來，恐觸天柱折。河梁幸未坼，枝撐聲窸窣。行旅相攀援，川廣不可越。老妻寄異縣，十口隔風雪。誰能久不顧，庶往共飢渴。入門聞號咷，幼子飢已卒。吾寧舍一哀，里巷亦嗚咽。所愧為人父，無食致夭折。豈知秋未登，貧窶有倉卒。生常免租稅，名不隸征伐。撫跡猶酸辛，平人固騷屑。默思失業徒，因念遠戍卒。憂端齊終南，澒洞不可掇。,憂國憂民
新婚別,杜甫,兔絲附蓬麻，引蔓故不長。嫁女與征夫，不如棄路旁。結髮為妻子，席不暖君床。暮婚晨告別，無乃太匆忙。君行雖不遠，守邊赴河陽。妾身未分明，何以拜姑嫜。父母養我時，日夜令我藏。生女有所歸，雞狗亦得將。君今往死地，沈痛迫中腸。誓欲隨君去，形勢反蒼黃。勿為新婚念，努力事戎行。婦人在軍中，兵氣恐不揚。自嗟貧家女，久致羅襦裳。羅襦不復施，對君洗紅妝。仰視百鳥飛，大小必雙翔。人事多錯迕，與君永相望。,戰爭詩
贈花卿,杜甫,錦城絲管日紛紛，半入江風半入雲。此曲只應天上有，人間能得幾回聞。,諷刺詩
哀江頭,杜甫,少陵野老吞聲哭，春日潛行曲江曲。江頭宮殿鎖千門，細柳新蒲為誰綠。憶昔霓旌下南苑，苑中萬物生顏色。昭陽殿裡第一人，同輦隨君侍君側。輦前才人帶弓箭，白馬嚼齧黃金勒。翻身向天仰射雲，一箭正墜雙飛翼。明眸皓齒今何在，血汙遊魂歸不得。清渭東流劍閣深，去住彼此無訊息。人生有情淚沾臆，江水江花豈終極。黃昏胡騎塵滿城，欲往城南忘南北。,唐詩三百首
北征,杜甫,皇帝二載秋，閏八月初吉。杜子將北征，蒼茫問家室。維時遭艱虞，朝野少暇日。顧慚恩私被，詔許歸蓬蓽。拜辭詣闕下，怵惕久未出。雖乏諫諍姿，恐君有遺失。君誠中興主，經緯固密勿。東胡反未已，臣甫憤所切。揮涕戀行在，道途猶恍惚。乾坤含瘡痍，憂虞何時畢。靡靡逾阡陌，人煙眇蕭瑟。所遇多被傷，呻吟更流血。回首鳳翔縣，旌旗晚明滅。前登寒山重，屢得飲馬窟。邠郊入地底，涇水中蕩潏。猛虎立我前，蒼崖吼時裂。菊垂今秋花，石戴古車轍。青雲動高興，幽事亦可悅。山果多瑣細，羅生雜橡慄。或紅如丹砂，或黑如點漆。雨露之所濡，甘苦齊結實。緬思桃源內，益嘆身世拙。坡陀望鄜畤，巖谷互出沒。我行已水濱，我僕猶木末。鴟鳥鳴黃桑，野鼠拱亂穴。夜深經戰場，寒月照白骨。潼關百萬師，往者散何卒。遂令半秦民，殘害為異物。況我墮胡塵，及歸盡華髮。經年至茅屋，妻子衣百結。慟哭鬆聲回，悲泉共幽咽。平生所嬌兒，顏色白勝雪。見耶背面啼，垢膩腳不襪。床前兩小女，補綻才過膝。海圖坼波濤，舊繡移曲折。天吳及紫鳳，顛倒在裋褐。老夫情懷惡，嘔洩臥數日。那無囊中帛，救汝寒凜慄。粉黛亦解苞，衾裯稍羅列。瘦妻面復光，痴女頭自櫛。學母無不為，曉妝隨手抹。移時施朱鉛，狼藉畫眉闊。生還對童稚，似欲忘飢渴。問事競挽須，誰能即嗔喝。翻思在賊愁，甘受雜亂聒。新歸且慰意，生理焉能說。至尊尚蒙塵，幾日休練卒。仰觀天色改，坐覺祆氣豁。陰風西北來，慘澹隨回鶻。其王願助順，其俗善馳突。送兵五千人，驅馬一萬匹。此輩少為貴，四方服勇決。所用皆鷹騰，破敵過箭疾。聖心頗虛佇，時議氣欲奪。伊洛指掌收，西京不足拔。官軍請深入，蓄銳何俱發。此舉開青徐，旋瞻略恆碣。昊天積霜露，正氣有肅殺。禍轉亡胡歲，勢成擒胡月。胡命其能久，皇綱未宜絕。憶昨狼狽初，事與古先別。奸臣竟菹醢，同惡隨蕩析。不聞夏殷衰，中自誅褒妲。周漢獲再興，宣光果明哲。桓桓陳將軍，仗鉞奮忠烈。微爾人盡非，於今國猶活。淒涼大同殿，寂寞白獸闥。都人望翠華，佳氣向金闕。園陵固有神，掃灑數不缺。煌煌太宗業，樹立甚巨集達。,戰爭詩，憂國憂民
戲為六絕句,杜甫,庾信文章老更成，凌雲健筆意縱橫。今人嗤點流傳賦，不覺前賢畏後生。楊王盧駱當時體，輕薄為文哂未休。爾曹身與名俱滅，不廢江河萬古流。縱使盧王操翰墨，劣於漢魏近風騷。龍文虎脊皆君馭，歷塊過都見爾曹。才力應難誇數公，凡今誰是出群雄。或看翡翠蘭苕上，未掣鯨魚碧海中。不薄今人愛古人，清詞麗句必為鄰。竊攀屈宋宜方駕，恐與齊樑作後塵。未及前賢更勿疑，遞相祖述復先誰。別裁偽體親風雅，轉益多師是汝師。,哲理詩，諷刺詩
羌村三首,杜甫,崢嶸赤雲西，日腳下平地。柴門鳥雀噪，歸客千里至。妻孥怪我在，驚定還拭淚。世亂遭飄蕩，生還偶然遂。鄰人滿牆頭，感嘆亦歔欷。夜闌更秉燭，相對如夢寐。晚歲迫偷生，還家少歡趣。嬌兒不離膝，畏我復卻去。憶昔好追涼，故繞池邊樹。蕭蕭北風勁，撫事煎百慮。賴知禾黍收，已覺糟床注。如今足斟酌，且用慰遲暮。群雞正亂叫，客至雞鬥爭。驅雞上樹木，始聞叩柴荊。父老四五人，問我久遠行。手中各有攜，傾榼濁復清。苦辭酒味薄，黍地無人耕。兵革既未息，兒童盡東征。請為父老歌，艱難愧深情。歌罷仰天嘆，四座淚縱橫。,初中
贈衛八處士,杜甫,人生不相見，動如參與商。今夕復何夕，共此燈燭光！少壯能幾時？鬢髮各已蒼！訪舊半為鬼，驚呼熱中腸。焉知二十載，重上君子堂。昔別君未婚，兒女忽成行。怡然敬父執，問我來何方？問答乃未已，驅兒羅酒漿。夜雨剪春韭，新炊間黃粱。主稱會面難，一舉累十觴。十觴亦不醉，感子故意長。明日隔山嶽，世事兩茫茫。,唐詩三百首
夢李白二首·其二,杜甫,浮雲終日行，遊子久不至。三夜頻夢君，情親見君意。告歸常侷促，苦道來不易。江湖多風波，舟楫恐失墜。出門搔白首，若負平生志。冠蓋滿京華，斯人獨憔悴。孰雲網恢恢，將老身反累。千秋萬歲名，寂寞身後事。,唐詩三百首
夢李白二首·其一,杜甫,死別已吞聲，生別常惻惻。江南瘴癘地，逐客無訊息。故人入我夢，明我長相憶。恐非平生魂，路遠不可測。魂來楓葉青，魂返關塞黑。君今在羅網，何以有羽翼。落月滿屋樑，猶疑照顏色。水深波浪闊，無使蛟龍得。,唐詩三百首
江村,杜甫,清江一曲抱村流，長夏江村事事幽。自去自來堂上燕，相親相近水中鷗。老妻畫紙為棋局，稚子敲針作釣鉤。多病所須唯藥物，微軀此外更何求。,田園詩，描寫夏天
野望,杜甫,納納乾坤大，行行郡國遙。雲山兼五嶺，風壤帶三苗。野樹侵江闊，春蒲長雪消。扁舟空老去，無補聖明朝。,
野望,杜甫,金華山北涪水西，仲冬風日始悽悽。山連越巂蟠三蜀，水散巴渝下五溪。獨鶴不知何事舞，飢烏似欲向人啼。射洪春酒寒仍綠，目極傷神誰為攜。,
野望,杜甫,西山白雪三城戍，南浦清江萬里橋。海內風塵諸弟隔，天涯涕淚一身遙。惟將遲暮供多病，未有涓埃答聖朝。跨馬出郊時極目，不堪人事日蕭條。,唐詩三百首
野望,杜甫,西山白雪三奇戍，南浦清江萬里橋。海內風塵諸弟隔，天涯涕淚一身遙。唯將遲暮供多病，未有涓埃答聖朝。跨馬出郊時極目，不堪人事日蕭條。,
野望,杜甫,清秋望不極，迢遞起曾陰。遠水兼天淨，孤城隱霧深。葉稀風更落，山迥日初沈。獨鶴歸何晚，昏鴉已滿林。,
即事,杜甫,百寶裝腰帶，真珠絡臂韝。笑時花近眼，舞罷錦纏頭。,
即事,杜甫,聞道花門破，和親事卻非。人憐漢公主，生得渡河歸。秋思拋雲髻，腰支勝寶衣。群凶猶索戰，回首意多違。,
即事,杜甫,暮春三月巫峽長，皛皛行雲浮日光。雷聲忽送千峰雨，花氣渾如百和香。黃鶯過水翻回去，燕子銜泥溼不妨。飛閣捲簾圖畫裡，虛無只少對瀟湘。,
天末懷李白,杜甫,涼風起天末，君子意如何。鴻雁幾時到，江湖秋水多。文章憎命達，魑魅喜人過。應共冤魂語，投詩贈汨羅。,描寫風，唐詩三百首
新安吏,杜甫,客行新安道，喧呼聞點兵。借問新安吏，縣小更無丁。府帖昨夜下，次選中男行。中男絕短小，何以守王城。肥男有母送，瘦男獨伶俜。白水暮東流，青山猶哭聲。莫自使眼枯，收汝淚縱橫。眼枯即見骨，天地終無情。我軍取相州，日夕望其平。豈意賊難料，歸軍星散營。就糧近故壘，練卒依舊京。掘壕不到水，牧馬役亦輕。況乃王師順，撫養甚分明。送行勿泣血，僕射如父兄。,戰爭詩，憂國憂民
又呈吳郎,杜甫,堂前撲棗任西鄰，無食無兒一婦人。不為困窮寧有此，只緣恐懼轉須親。即防遠客雖多事，使插疏籬卻甚真。已訴徵求貧到骨，正思戎馬淚盈巾。,憂國憂民
春宿左省,杜甫,花隱掖垣暮，啾啾棲鳥過。星臨萬戶動，月傍九霄多。不寢聽金鑰，因風想玉珂。明朝有封事，數問夜如何。,唐詩三百首
雨,杜甫,峽雲行清曉，煙霧相裴回。風吹蒼江樹，雨灑石壁來。悽悽生餘寒，殷殷兼出雷。白谷變氣候，朱炎安在哉。高鳥溼不下，居人門未開。楚宮久已滅，幽佩為誰哀。侍臣書王夢，賦有冠古才。冥冥翠龍駕，多自巫山臺。,
雨,杜甫,山雨不作泥，江雲薄為霧。晴飛半嶺鶴，風亂平沙樹。明滅洲景微，隱見巖姿露。拘悶出門遊，曠絕經目趣。消中日伏枕，臥久塵及屨。豈無平肩輿，莫辨望鄉路。兵戈浩未息，蛇虺反相顧。悠悠邊月破，鬱郁流年度。鍼灸阻朋曹，糠籺對童孺。一命須屈色，新知漸成故。窮荒益自卑，飄泊欲誰訴。尪羸愁應接，俄頃恐違迕。浮俗何萬端，幽人有獨步。龐公竟獨往，尚子終罕遇。宿留洞庭秋，天寒瀟湘素。杖策可入舟，送此齒髮暮。,
雨,杜甫,行雲遞崇高，飛雨靄而至。潺潺石間溜，汩汩鬆上駛。亢陽乘秋熱，百穀皆已棄。皇天德澤降，焦卷有生意。前雨傷卒暴，今雨喜容易。不可無雷霆，間作鼓增氣。佳聲達中宵，所望時一致。清霜九月天，彷彿見滯穗。郊扉及我私，我圃日蒼翠。恨無抱甕力，庶減臨江費。,
雨,杜甫,始賀天休雨，還嗟地出雷。驟看浮峽過，密作渡江來。牛馬行無色，蛟龍鬥不開。干戈盛陰氣，未必自陽臺。,
雨,杜甫,萬木雲深隱，連山雨未開。風扉掩不定，水鳥過仍回。鮫館如鳴杼，樵舟豈伐枚。清涼破炎毒，衰意欲登臺。,
雨,杜甫,冥冥甲子雨，已度立春時。輕箑煩相向，纖絺恐自疑。煙添才有色，風引更如絲。直覺巫山暮，兼催宋玉悲。,
宿府,杜甫,清秋幕府井梧寒，獨宿江城蠟炬殘。永夜角聲悲自語，中天月色好誰看。風塵荏苒音書絕，關塞蕭條行路難。已忍伶俜十年事，強移棲息一枝安。,唐詩三百首，孤獨
春日憶李白,杜甫,白也詩無敵，飄然思不群。清新庾開府，俊逸鮑參軍。渭北春天樹，江東日暮雲。何時一樽酒，重與細論文。,讚美詩
古柏行,杜甫,孔明廟前有老柏，柯如青銅根如石。霜皮溜雨四十圍，黛色參天二千尺。君臣已與時際會，樹木猶為人愛惜。雲來氣接巫峽長，月出寒通雪山白。憶昨路繞錦亭東，先主武侯同閟宮。崔嵬枝幹郊原古，窈窕丹青戶牖空。落落盤踞雖得地，冥冥孤高多烈風。扶持自是神明力，正直原因造化功。大廈如傾要樑棟，萬牛回首丘山重。不露文章世已驚，未辭翦伐誰能送。苦心豈免容螻蟻，香葉終經宿鸞鳳。志士幽人莫怨嗟，古來材大難為用。,唐詩三百首，懷才不遇
江漢,杜甫,江漢思歸客，乾坤一腐儒。片雲天共遠，永夜月同孤。落日心猶壯，秋風病欲疏。古來存老馬，不必取長途。,
九日,杜甫,去年登高郪縣北，今日重在涪江濱。苦遭白髮不相放，羞見黃花無數新。世亂鬱郁久為客，路難悠悠常傍人。酒闌卻憶十年事，腸斷驪山清路塵。,
無家別,杜甫,寂寞天寶後，園廬但蒿藜。我裡百餘家，世亂各東西。存者無訊息，死者為塵泥。賤子因陣敗，歸來尋舊蹊。人行見空巷，日瘦氣慘悽。但對狐與狸，豎毛怒我啼。四鄰何所有，一二老寡妻。宿鳥戀本枝，安辭且窮棲。方春獨荷鋤，日暮還灌畦。縣吏知我至，召令習鼓鞞。雖從本州役，內顧無所攜。近行止一身，遠去終轉迷。家鄉既蕩盡，遠近理亦齊。永痛長病母，五年委溝谿。生我不得力，終身兩酸嘶。人生無家別，何以為烝黎。,戰爭詩
丹青引贈曹將軍霸,杜甫,將軍魏武之子孫，於今為庶為清門。英雄割據雖已矣，文彩風流猶尚存。學書初學衛夫人，但恨無過王右軍。丹青不知老將至，富貴於我如浮雲。開元之中常引見，承恩數上南薰殿。凌煙功臣少顏色，將軍下筆開生面。良相頭上進賢冠，猛將腰間大羽箭。褒公鄂公毛髮動，英姿颯爽來酣戰。先帝天馬玉花驄，畫工如山貌不同。是日牽來赤墀下，迥立閶闔生長風。詔謂將軍拂絹素，意匠慘澹經營中。斯須九重真龍出，一洗萬古凡馬空。玉花卻在御榻上，榻上庭前屹相向。至尊含笑催賜金，圉人太僕皆惆悵。弟子韓幹早入室，亦能畫馬窮殊相。幹惟畫肉不畫骨，忍使驊騮氣凋喪。將軍畫善蓋有神，必逢佳士亦寫真。即今飄泊干戈際，屢貌尋常行路人。途窮反遭俗眼白，世上未有如公貧。但看古來盛名下，終日坎壈纏其身。,唐詩三百首
哀王孫,杜甫,長安城頭頭白烏，夜飛延秋門上呼。又向人家啄大屋，屋底達官走避胡。金鞭斷折九馬死。骨肉不待同馳驅。腰下寶玦青珊瑚，可憐王孫泣路隅。問之不肯道姓名，但道困苦乞為奴。已經百日竄荊棘，身上無有完肌膚。高帝子孫盡隆準，龍種自與常人殊。豺狼在邑龍在野。王孫善保千金軀。不敢長語臨交衢，且為王孫立斯須。昨夜東風吹血腥，東來橐駝滿舊都。朔方健兒好身手，昔何勇銳今何愚。竊聞天子已傳位，聖德北服南單于。花門嚦面請雪恥，慎勿出口他人狙。哀哉王孫慎勿疏，五陵佳氣無時無。,唐詩三百首
對雪,杜甫,北雪犯長沙，胡云冷萬家。隨風且間葉，帶雨不成花。金錯囊從罄，銀壺酒易賒。無人竭浮蟻，有待至昏鴉。,
對雪,杜甫,戰哭多新鬼，愁吟獨老翁。亂雲低薄暮，急雪舞迴風。瓢棄尊無綠，爐存火似紅。數州訊息斷，愁坐正書空。,描寫冬天，描寫雪
曲江二首,杜甫,一片花飛減卻春，風飄萬點正愁人。且看欲盡花經眼，莫厭傷多酒入脣。江上小堂巢翡翠，花邊高冢臥麒麟。細推物理須行樂，何用浮名絆此身。朝回日日典春衣，每日江頭盡醉歸。酒債尋常行處有，人生七十古來稀。穿花蛺蝶深深見，點水蜻蜓款款飛。傳語風光共流轉，暫時相賞莫相違。,
別房太尉墓,杜甫,他鄉復行役，駐馬別孤墳。近淚無干土，低空有斷雲。對棋陪謝傅，把劍覓徐君。唯見林花落，鶯啼送客聞。,悼亡詩，唐詩三百首，憂國憂民
詠懷古蹟五首,杜甫,支離東北風塵際，漂泊西南天地間。三峽樓臺淹日月，五溪衣服共雲山。羯胡事主終無賴，詞客哀時且未還。庾信平生最蕭瑟，暮年詩賦動江關。搖落深知宋玉悲，風流儒雅亦吾師。悵望千秋一灑淚，蕭條異代不同時。江山故宅空文藻，雲雨荒臺豈夢思。最是楚宮俱泯滅，舟人指點到今疑。群山萬壑赴荊門，生長明妃尚有村。一去紫臺連朔漠，獨留青冢向黃昏。畫圖省識春風面，環佩空歸月夜魂。千載琵琶作胡語，分明怨恨曲中論。蜀主窺吳幸三峽，崩年亦在永安宮。翠華想像空山裡，玉殿虛無野寺中。古廟杉鬆巢水鶴，歲時伏臘走村翁。武侯祠屋常鄰近，一體君臣祭祀同。諸葛大名垂宇宙，宗臣遺像肅清高。三分割據紆籌策，萬古雲霄一羽毛。伯仲之間見伊呂，指揮若定失蕭曹。福移漢祚難恢復，志決身殲軍務勞。,思鄉詩，唐詩三百首
遣興,杜甫,驥子好男兒，前年學語時。問知人客姓，誦得老夫詩。世亂憐渠小，家貧仰母慈。鹿門攜不遂，雁足系難期。天地軍麾滿，山河戰角悲。儻歸免相失，見日敢辭遲。,
遣興,杜甫,干戈猶未定，弟妹各何之。拭淚沾襟血，梳頭滿面絲。地卑荒野大，天遠暮江遲。衰疾那能久，應無見汝時。,
月,杜甫,天上秋期近，人間月影清。入河蟾不沒，搗藥兔長生。只益丹心苦，能添白髮明。干戈知滿地，休照國西營。,
月,杜甫,四更山吐月，殘夜水明樓。塵匣元開鏡，風簾自上鉤。兔應疑鶴髮，蟾亦戀貂裘。斟酌姮娥寡，天寒耐九秋。,
洗兵馬,杜甫,中興諸將收山東，捷書日報清晝同。河廣傳聞一葦過，胡危命在破竹中。祗殘鄴城不日得，獨任朔方無限功。京師皆騎汗血馬，回紇喂肉葡萄宮。已喜皇威清海岱，常思仙仗過崆峒。三年笛裡關山月，萬國兵前草木風。成王功大心轉小，郭相謀深古來少。司徒清鑑懸明鏡，尚書氣與秋天杳。二三豪俊為時出，整頓乾坤濟時了。東走無復憶鱸魚，南飛覺有安巢鳥。青春復隨冠冕入，紫禁正耐煙花繞。鶴禁通霄鳳輦備，雞鳴問寢龍樓曉。攀龍附鳳勢莫當，天下盡化為侯王。汝等豈知蒙帝力，時來不得誇身強。關中既留蕭丞相，幕下複用張子房。張公一生江海客，身長九尺鬚眉蒼。徵起適遇風雲會，扶顛始知籌策良。青袍白馬更何有，後漢今周喜再昌。寸地尺天皆入貢，奇祥異瑞爭來送。不知何國致白環，複道諸山得銀甕。隱士休歌紫芝曲，詞人解撰河清頌。田家望望惜雨幹，布穀處處催春種。淇上健兒歸莫懶，城南思婦愁多夢。安得壯士挽天河，淨洗甲兵長不用。,
韋諷錄事宅觀曹將軍畫馬圖,杜甫,國初已來畫鞍馬，神妙獨數江都王。將軍得名三十載，人間又見真乘黃。曾貌先帝照夜白，龍池十日飛霹靂。內府殷紅瑪瑙盤，婕妤傳詔才人索。盤賜將軍拜舞歸，輕紈細綺相追飛。貴戚權門得筆跡，始覺屏障生光輝。昔日太宗拳毛騧，近時郭家獅子花。今之新圖有二馬，復令識者久嘆嗟。此皆騎戰一敵萬，縞素漠漠開風沙。其餘七匹亦殊絕，迥若寒空動煙雪。霜蹄蹴踏長楸間，馬官廝養森成列。可憐九馬爭神駿，顧視清高氣深穩。借問苦心愛者誰，後有韋諷前支遁。憶昔巡幸新豐宮，翠華拂天來向東。騰驤磊落三萬匹，皆與此圖筋骨同。自從獻寶朝河宗，無復射蛟江水中。君不見金粟堆前松柏裡，龍媒去盡鳥呼風。,描寫馬，唐詩三百首
垂老別,杜甫,四郊未寧靜，垂老不得安。子孫陣亡盡，焉用身獨完。投杖出門去，同行為辛酸。幸有牙齒存，所悲骨髓幹。男兒既介冑，長揖別上官。老妻臥路啼，歲暮衣裳單。孰知是死別，且復傷其寒。此去必不歸，還聞勸加餐。土門壁甚堅，杏園度亦難。勢異鄴城下，縱死時猶寬。人生有離合，豈擇衰老端。憶昔少壯日，遲迴竟長嘆。萬國盡征戍，烽火被岡巒。積屍草木腥，流血川原丹。何鄉為樂土，安敢尚盤桓。棄絕蓬室居，塌然摧肺肝。,戰爭詩
日暮,杜甫,牛羊下來久，各已閉柴門。風月自清夜，江山非故園。石泉流暗壁，草露滴秋根。頭白燈明裡，何須花燼繁。,思鄉詩
日暮,杜甫,日落風亦起，城頭鳥尾訛。黃雲高未動，白水已揚波。羌婦語還哭，胡兒行且歌。將軍別換馬，夜出擁雕戈。,
奉濟驛重送嚴公四韻,杜甫,遠送從此別，青山空復情。幾時杯重把，昨夜月同行。列郡謳歌惜，三朝出入榮。江村獨歸處，寂寞養殘生。,唐詩三百首
潼關吏,杜甫,士卒何草草，築城潼關道。大城鐵不如，小城萬丈餘。借問潼關吏，修關還備胡。要我下馬行，為我指山隅。連雲列戰格，飛鳥不能逾。胡來但自守，豈復憂西都。丈人視要處，窄狹容單車。艱難奮長戟，萬古用一夫。哀哉桃林戰，百萬化為魚。請囑防關將，慎勿學哥舒。,戰爭詩，讚美詩
同諸公登慈恩寺塔,杜甫,高標跨蒼穹，烈風無時休。自非曠士懷，登茲翻百憂。方知象教力，足可追冥搜。仰穿龍蛇窟，始出枝撐幽。七星在北戶，河漢聲西流。羲和鞭白日，少昊行清秋。秦山忽破碎，涇渭不可求。俯視但一氣，焉能辨皇州。回首叫虞舜，蒼梧雲正愁。惜哉瑤池飲，日晏崑崙丘。黃鵠去不息，哀鳴何所投。君看隨陽雁，各有稻粱謀。,
畫鷹,杜甫,素練風霜起，蒼鷹畫作殊。聳身思狡兔，側目似愁胡。絛鏇光堪摘，軒楹勢可呼。何當擊凡鳥，毛血灑平蕪。,勵志詩
晚晴,杜甫,高唐暮冬雪壯哉，舊瘴無復似塵埃。崖沉谷沒白皚皚，江石缺裂青楓摧。南天三旬苦霧開，赤日照耀從西來，六龍寒急光裴回。照我衰顏忽落地，口雖吟詠心中哀。未怪及時少年子，揚眉結義黃金臺。洎乎吾生何飄零，支離委絕同死灰。,
晚晴,杜甫,返照斜初徹，浮雲薄未歸。江虹明遠飲，峽雨落餘飛。鳧雁終高去，熊羆覺自肥。秋分客尚在，竹露夕微微。,
晚晴,杜甫,村晚驚風度，庭幽過雨沾。夕陽薰細草，江色映疏簾。書亂誰能帙，懷幹可自添。時聞有餘論，未怪老夫潛。,
贈李白,杜甫,二年客東都，所歷厭機巧。野人對羶腥，蔬食常不飽。豈無青精飯，使我顏色好。苦乏大藥資，山林跡如掃。李侯金閨彥，脫身事幽討。亦有樑宋遊，方期拾瑤草。,
奉贈韋左丞丈二十二韻,杜甫,紈袴不餓死，儒冠多誤身。丈人試靜聽，賤子請具陳。甫昔少年日，早充觀國賓。讀書破萬卷，下筆如有神。賦料揚雄敵，詩看子建親。李邕求識面，王翰願卜鄰。自謂頗挺出，立登要路津。致君堯舜上，再使風俗淳。此意竟蕭條，行歌非隱淪。騎驢三十載，旅食京華春。朝扣富兒門，暮隨肥馬塵。殘杯與冷炙，到處潛悲辛。主上頃見徵，欻然欲求伸。青冥卻垂翅，蹭蹬無縱鱗。甚愧丈人厚，甚知丈人真。每於百僚上，猥誦佳句新。竊效貢公喜，難甘原憲貧。焉能心怏怏，只是走踆踆。今欲東入海，即將西去秦。尚憐終南山，回首清渭濱。常擬報一飯，況懷辭大臣。白鷗沒浩蕩，萬里誰能馴。,讀書
贈李白,杜甫,秋來相顧尚飄蓬，未就丹砂愧葛洪。痛飲狂歌空度日，飛揚跋扈為誰雄。,
觀公孫大娘弟子舞劍器行並序,杜甫,大曆二年十月十九日，夔府別駕元持宅，見臨潁李十二孃舞劍器，壯其蔚跂，問其所師，曰：“餘公孫大娘弟子也。”開元三載，餘尚童稚，記於郾城觀公孫氏，舞劍器渾脫，瀏漓頓挫，獨出冠時，自高頭宜春梨園二伎坊內人洎外供奉，曉是舞者，聖文神武皇帝初，公孫一人而已。玉貌錦衣，況餘白首，今茲弟子，亦非盛顏。既辨其由來，知波瀾莫二，撫事慷慨，聊為《劍器行》。昔者吳人張旭，善草書帖，數常於鄴縣見公孫大娘舞西河劍器，自此草書長進，豪蕩感激，即公孫可知矣。昔有佳人公孫氏，一舞劍器動四方。觀者如山色沮喪，天地為之久低昂。霍如羿射九日落，矯如群帝驂龍翔。來如雷霆收震怒，罷如江海凝清光。絳脣珠袖兩寂寞，晚有弟子傳芬芳。臨潁美人在白帝，妙舞此曲神揚揚。與餘問答既有以，感時撫事增惋傷。先帝侍女八千人，公孫劍器初第一。五十年間似反掌，風塵澒洞昏王室。梨園弟子散如煙，女樂餘姿映寒日。金粟堆南木已拱，瞿唐石城草蕭瑟。玳筵急管曲復終，樂極哀來月東出。老夫不知其所往，足繭荒山轉愁疾。,唐詩三百首
寒食,杜甫,寒食江村路，風花高下飛。汀煙輕冉冉，竹日靜暉暉。田父要皆去，鄰家鬧不違。地偏相識盡，雞犬亦忘歸。,
偶題,杜甫,文章千古事，得失寸心知。作者皆殊列，名聲豈浪垂。騷人嗟不見，漢道盛於斯。前輩飛騰入，餘波綺麗為。後賢兼舊列，歷代各清規。法自儒家有，心從弱歲疲。永懷江左逸，多病鄴中奇。騄驥皆良馬，騏驎帶好兒。車輪徒已斫，堂構惜仍虧。漫作潛夫論，虛傳幼婦碑。緣情慰漂盪，抱疾屢遷移。經濟慚長策，飛棲假一枝。塵沙傍蜂蠆，江峽繞蛟螭。蕭瑟唐虞遠，聯翩楚漢危。聖朝兼盜賊，異俗更喧卑。鬱郁星辰劍，蒼蒼雲雨池。兩都開幕府，萬宇插軍麾。南海殘銅柱，東風避月支。音書恨烏鵲，號怒怪熊羆。稼穡分詩興，柴荊學土宜。故山迷白閣，秋水隱黃陂。不敢要佳句，愁來賦別離。,
貧交行,杜甫,翻手作雲覆手雨，紛紛輕薄何須數。君不見管鮑貧時交，此道今人棄如土。,友情詩
江畔獨步尋花七絕句,杜甫,江上被花惱不徹，無處告訴只顛狂。走覓南鄰愛酒伴，經旬出飲獨空床。稠花亂蕊畏江濱，行步欹危實怕春。詩酒尚堪驅使在，未須料理白頭人。江深竹靜兩三家，多事紅花映白花。報答春光知有處，應須美酒送生涯。東望少城花滿煙，百花高樓更可憐。誰能載酒開金盞，喚取佳人舞繡筵。黃師塔前江水東，春光懶困倚微風。桃花一簇開無主，可愛深紅愛淺紅。黃四孃家花滿蹊，千朵萬朵壓枝低。留連戲蝶時時舞，自在嬌鶯恰恰啼。不是愛花即肯死，只恐花盡老相催。繁枝容易紛紛落，嫩葉商量細細開。,描寫春天，描寫花，小學
寄韓諫議,杜甫,今我不樂思岳陽，身欲奮飛病在床。美人娟娟隔秋水，濯足洞庭望八荒。鴻飛冥冥日月白，青楓葉赤天雨霜。玉京群帝集北斗，或騎騏驎翳鳳凰。芙蓉旌旗煙霧樂，影動倒景搖瀟湘。星宮之君醉瓊漿，羽人稀少不在旁。似聞昨者赤松子，恐是漢代韓張良。昔隨劉氏定長安，帷幄未改神慘傷。國家成敗吾豈敢，色難腥腐餐風香。周南留滯古所惜，南極老人應壽昌。美人胡為隔秋水，焉得置之貢玉堂。,唐詩三百首
蒹葭,杜甫,摧折不自守，秋風吹若何。暫時花戴雪，幾處葉沉波。體弱春風早，叢長夜露多。江湖後搖落，亦恐歲蹉跎。,
狂夫,杜甫,萬里橋西一草堂，百花潭水即滄浪。風含翠筱娟娟靜，雨裛紅蕖冉冉香。厚祿故人書斷絕，恆飢稚子色淒涼。欲填溝壑唯疏放，自笑狂夫老更狂。,
雨晴,杜甫,雨時山不改，晴罷峽如新。天路看殊俗，秋江思殺人。有猿揮淚盡，無犬附書頻。故國愁眉外，長歌欲損神。,
九日藍田崔氏莊,杜甫,老去悲秋強自寬，興來今日盡君歡。羞將短髮還吹帽，笑倩旁人為正冠。藍水遠從千澗落，玉山高並兩峰寒。明年此會知誰健？醉把茱萸仔細看。,重陽節
小寒食舟中作,杜甫,佳辰強飯食猶寒，隱几蕭條帶鶡冠。春水船如天上坐，老年花似霧中看。娟娟戲蝶過閒幔，片片輕鷗下急湍。雲白山青萬餘裡，愁看直北是長安。,寒食節，憂國憂民
恨別,杜甫,洛城一別四千裡，胡騎長驅五六年。草木變衰行劍外，兵戈阻絕老江邊。思家步月清宵立，憶弟看雲白日眠。聞道河陽近乘勝，司徒急為破幽燕。,思鄉詩
後出塞五首,杜甫,男兒生世間，及壯當封侯。戰伐有功業，焉能守舊丘？召募赴薊門，軍動不可留。千金買馬鞍，百金裝刀頭。閭里送我行，親戚擁道周。斑白居上列，酒酣進庶羞。少年別有贈，含笑看吳鉤。朝進東門營，暮上河陽橋。落日照大旗，馬鳴風蕭蕭。平沙列萬幕，部伍各見招。中天懸明月，令嚴夜寂寥。悲笳數聲動，壯士慘不驕。借問大將誰？恐是霍嫖姚。古人重守邊，今人重高勳。豈知英雄主，出師亙長雲。六合已一家，四夷且孤軍。遂使貔虎士，奮身勇所聞。拔劍擊大荒，日收胡馬群；誓開玄冥北，持以奉吾君！獻凱日繼踵，兩蕃靜無虞。漁陽豪俠地，擊鼓吹笙竽。雲帆轉遼海，粳稻來東吳。越羅與楚練，照耀輿臺軀。主將位益崇，氣驕凌上都：邊人不敢議，議者死路衢。我本良家子，出師亦多門。將驕益愁思，身貴不足論。躍馬二十年，恐辜明主恩。坐見幽州騎，長驅河洛昏。中夜間道歸，故里但空村。惡名幸脫免，窮老無兒孫。,
悲陳陶,杜甫,孟冬十郡良家子，血作陳陶澤中水。野曠天清無戰聲，四萬義軍同日死。群胡歸來血洗箭，仍唱胡歌飲都市。都人回面向北啼，日夜更望官軍至。,戰爭詩
喜雨,杜甫,春旱天地昏，日色赤如血。農事都已休，兵戈況騷屑。巴人困軍須，慟哭厚土熱。滄江夜來雨，真宰罪一雪。谷根小蘇息，沴氣終不滅。何由見寧歲，解我憂思結。崢嶸群山雲，交會未斷絕。安得鞭雷公，滂沱洗吳越。,
喜雨,杜甫,南國旱無雨，今朝江出雲。入空才漠漠，灑迥已紛紛。巢燕高飛盡，林花潤色分。晚來聲不絕，應得夜深聞。,
曲江對酒,杜甫,苑外江頭坐不歸，水精春殿轉霏微。桃花細逐楊花落，黃鳥時兼白鳥飛。縱飲久判人共棄，懶朝真與世相違。吏情更覺滄洲遠，老大悲傷未拂衣。,
乾元中寓居同谷縣作歌七首,杜甫,有客有客字子美，白頭亂髮垂過耳。歲拾橡慄隨狙公，天寒日暮山谷裡。中原無書歸不得，手腳凍皴皮肉死。嗚呼一歌兮歌已哀，悲風為我從天來。長鑱長鑱白木柄，我生托子以為命。黃精無苗山雪盛，短衣數挽不掩脛。此時與子空歸來，男呻女吟四壁靜。嗚呼二歌兮歌始放，鄰里為我色惆悵。有弟有弟在遠方，三人各瘦何人強。生別展轉不相見，胡塵暗天道路長。東飛鴐鵝後鶖鶬，安得送我置汝旁。嗚呼三歌兮歌三發，汝歸何處收兄骨。有妹有妹在鍾離，良人早歿諸孤痴。長淮浪高蛟龍怒，十年不見來何時。扁舟欲往箭滿眼，杳杳南國多旌旗。嗚呼四歌兮歌四奏，林猿為我啼清晝。四山多風溪水急，寒雨颯颯枯樹溼。黃蒿古城雲不開，白狐跳梁黃狐立。我生何為在窮谷，中夜起坐萬感集。嗚呼五歌兮歌正長，魂招不來歸故鄉。南有龍兮在山湫，古木巃嵸枝相樛。木葉黃落龍正蟄，蝮蛇東來水上游。我行怪此安敢出，拔劍欲斬且復休。嗚呼六歌兮歌思遲，溪壑為我回春姿。男兒生不成名身已老，三年飢走荒山道。長安卿相多少年，富貴應須致身早。山中儒生舊相識，但話宿昔傷懷抱。嗚呼七歌兮悄終曲，仰視皇天白日速。,
述懷,杜甫,去年潼關破，妻子隔絕久。今夏草木長，脫身得西走。麻鞋見天子，衣袖露兩肘。朝廷愍生還，親故傷老醜。涕淚授拾遺，流離主恩厚。柴門雖得去，未忍即開口。寄書問三川，不知家在否。比聞同罹禍，殺戮到雞狗。山中漏茅屋，誰復依戶牖。摧頹蒼松根，地冷骨未朽。幾人全性命，盡室豈相偶。嶔岑猛虎場，鬱結回我首。自寄一封書，今已十月後。反畏訊息來，寸心亦何有。漢運初中興，生平老耽酒。沉思歡會處，恐作窮獨叟。,
漫成一首,杜甫,江月去人只數尺，風燈照夜欲三更。沙頭宿鷺聯拳靜，船尾跳魚撥剌鳴。,
前出塞九首,杜甫,慼慼去故里，悠悠赴交河。公家有程期，亡命嬰禍羅。君已富土境，開邊一何多。棄絕父母恩，吞聲行負戈。出門日已遠，不受徒旅欺。骨肉恩豈斷，男兒死無時。走馬脫轡頭，手中挑青絲。捷下萬仞岡，俯身試搴旗。磨刀嗚咽水，水赤刃傷手。欲輕腸斷聲，心緒亂已久。丈夫誓許國，憤惋復何有！功名圖麒麟，戰骨當速朽。送徒既有長，遠戍亦有身。生死向前去，不勞吏怒嗔。路逢相識人，附書與六親。哀哉兩決絕，不復同苦辛。迢迢萬里餘，領我赴三軍。軍中異苦樂，主將寧盡聞。隔河見胡騎，倏忽數百群。我始為奴僕，幾時樹功勳。挽弓當挽強，用箭當用長。射人先射馬，擒賊先擒王。殺人亦有限，列國自有疆。苟能制侵陵，豈在多殺傷。驅馬天雨雪，軍行入高山。徑危抱寒石，指落層冰間。已去漢月遠，何時築城還。浮雲暮南征，可望不可攀。單于寇我壘，百里風塵昏。雄劍四五動，彼軍為我奔。擄其名王歸，繫頸授轅門。潛身備行列，一勝何足論。從軍十年餘，能無分寸功。眾人貴苟得，欲語羞雷同。中原有鬥爭，況在狄與戎。丈夫四方誌，安可辭固窮。,戰爭詩，諷刺詩
陪鄭廣文遊何將軍山林十首,杜甫,不識南塘路，今知第五橋。名園依綠水，野竹上青霄。谷口舊相得，濠梁同見招。平生為幽興，未惜馬蹄遙。百頃風潭上，千章夏木清。卑枝低結子，接葉暗巢鶯。鮮鯽銀絲膾，香芹碧澗羹。翻疑柁樓底，晚飯越中行。萬里戎王子，何年別月支？異花開絕域，滋蔓匝清池。漢使徒空到，神農竟不知。露翻兼雨打，開坼漸離披。旁舍連高竹，疏籬帶晚花。碾渦深沒馬，藤蔓曲藏蛇。詞賦工無益，山林跡未賒。盡捻書籍賣，來問爾東家。剩水滄江破，殘山碣石開。綠垂風折筍，紅綻雨肥梅。銀甲彈箏用，金魚換酒來。興移無灑掃，隨意坐莓苔。風磴吹陰雪，雲門吼瀑泉。酒醒思臥簟，衣冷欲裝綿。野老來看客，河魚不取錢。只疑淳樸處，自有一山川。棘樹寒雲色，茵蔯春藕香。脆添生菜美，陰益食單涼。野鶴清晨出，山精白日藏。石林蟠水府，百里獨蒼蒼。憶過楊柳渚，走馬定昆池。醉把青荷葉，狂遺白接□（上“曰”下“離”）。刺船思郢客，解水乞吳兒。坐對秦山晚，江湖興頗隨。床上書連屋，階前樹拂雲。將軍不好武，稚子總能文。醒酒微風入，聽詩靜夜分。絺衣掛蘿薜，涼月白紛紛。幽意忽不愜，歸期無奈何。出門流水住，回首白雲多。自笑燈前舞，誰憐醉後歌。只應與朋好，風雨亦來過。,
歸雁,杜甫,聞道今春雁，南歸自廣州。見花辭漲海，避雪到羅浮。是物關兵氣，何時免客愁。年年霜露隔，不過五湖秋。,思鄉詩
江亭,杜甫,坦腹江亭暖，長吟野望時。水流心不競，雲在意俱遲。寂寂春將晚，欣欣物自私。故林歸未得，排悶強裁詩。,
少年行,杜甫,馬上誰家薄媚郎，臨階下馬坐人床。不通姓字粗豪甚，指點銀瓶索酒嘗。,
絕句四首,杜甫,堂西長筍別開門，塹北行椒卻背村。梅熟許同朱老吃，鬆高擬對阮生論。欲作魚梁雲復湍，因驚四月雨聲寒。青溪先有蛟龍窟，竹石如山不敢安。兩個黃鸝鳴翠柳，一行白鷺上青天。窗含西嶺千秋雪，門泊東吳萬里船。藥條藥甲潤青青，色過棕亭入草亭。苗滿空山慚取譽，根居隙地怯成形。,
夔州歌十絕句,杜甫,中巴之東巴東山，江水開闢流其間。白帝高為三峽鎮，夔州險過百牢關。白帝夔州各異城，蜀江楚峽混殊名。英雄割據非天意，霸主併吞在物情。群雄競起問前朝，王者無外見今朝。比訝漁陽結怨恨，元聽舜日舊簫韶。赤甲白鹽俱刺天，閭閻繚繞接山巔。楓林橘樹丹青合，複道重樓錦繡懸。瀼東瀼西一萬家，江北江南春冬花。背飛鶴子遺瓊蕊，相趁鳧雛入蔣牙。東屯稻畦一百頃，北有澗水通青苗。晴浴狎鷗分處處，雨隨神女下朝朝。蜀麻吳鹽自古通，萬斛之舟行若風。長年三老長歌裡，白晝攤錢高浪中。憶昔咸陽都市合，山水之圖張賣時。巫峽曾經寶屏見，楚宮猶對碧峰疑。武侯祠堂不可忘，中有松柏參天長。干戈滿地客愁破，雲日如火炎天涼。閬風玄圃與蓬壺，中有高堂天下無。借問夔州壓何處，峽門江腹擁城隅。,山水詩
歲暮,杜甫,歲暮遠為客，邊隅還用兵。煙塵犯雪嶺，鼓角動江城。天地日流血，朝廷誰請纓。濟時敢愛死，寂寞壯心驚。,戰爭詩
送鄭十八虔貶台州司戶，傷其臨老陷賊之故，,杜甫,鄭公樗散鬢成絲，酒後常稱老畫師。萬里傷心嚴譴日，百年垂死中興時。蒼惶已就長途往，邂逅無端出餞遲。便與先生應永訣，九重泉路盡交期。,
絕句二首,杜甫,遲日江山麗，春風花草香。泥融飛燕子，沙暖睡鴛鴦。江碧鳥逾白，山青花欲燃。今春看又過，何日是歸年。,山水詩，描寫春天，思鄉詩
燕子來舟中作,杜甫,湖南為客動經春，燕子銜泥兩度新。舊入故園嘗識主，如今社日遠看人。可憐處處巢居室，何異飄飄託此身。暫語船檣還起去，穿花貼水益沾巾。,孤獨
白帝,杜甫,白帝城中雲出門，白帝城下雨翻盆。高江急峽雷霆鬥，翠木蒼藤日月昏。戎馬不如歸馬逸，千家今有百家存。哀哀寡婦誅求盡，慟哭秋原何處村。,
火,杜甫,楚山經月火，大旱則斯舉。舊俗燒蛟龍，驚惶致雷雨。爆嵌魑魅泣，崩凍嵐陰昈。羅落沸百泓，根源皆萬古。青林一灰燼，雲氣無處所。入夜殊赫然，新秋照牛女。風吹巨焰作，河棹騰煙柱。勢俗焚崑崙，光彌焮洲渚。腥至焦長蛇，聲吼纏猛虎。神物已高飛，不見石與土。爾寧要謗讟，憑此近熒侮。薄關長吏憂，甚昧至精主。遠遷誰撲滅，將恐及環堵。流汗臥江亭，更深氣如縷。,
寄李十二白二十韻,杜甫,昔年有狂客，號爾謫仙人。筆落驚風雨，詩成泣鬼神。聲名從此大，汩沒一朝伸。文彩承殊渥，流傳必絕倫。龍舟移棹晚，獸錦奪袍新。白日來深殿，青雲滿後塵。乞歸優詔許，遇我宿心親。未負幽棲志，兼全寵辱身。劇談憐野逸，嗜酒見天真。醉舞梁園夜，行歌泗水春。才高心不展，道屈善無鄰。處士禰衡俊，諸生原憲貧。稻粱求未足，薏苡謗何頻。五嶺炎蒸地，三危放逐臣。幾年遭鵩鳥，獨泣向麒麟。蘇武先還漢，黃公豈事秦。楚筵辭醴日，梁獄上書辰。已用當時法，誰將此義陳。老吟秋月下，病起暮江濱。莫怪恩波隔，乘槎與問津。,
諸將五首,杜甫,漢朝陵墓對南山，胡虜千秋尚入關。昨日玉魚蒙葬地，早時金碗出人間。見愁汗馬西戎逼，曾閃朱旗北斗殷。多少材官守涇渭，將軍且莫破愁顏。韓公本意築三城，擬絕天驕拔漢旌。豈謂盡煩回紇馬，翻然遠救朔方兵。胡來不覺潼關隘，龍起猶聞晉水清。獨使至尊憂社稷，諸君何以答昇平。洛陽宮殿化為烽，休道秦關百二重。滄海未全歸禹貢，薊門何處盡堯封。朝廷袞職雖多預，天下軍儲不自供。稍喜臨邊王相國，肯銷金甲事春農。回首扶桑銅柱標，冥冥氛祲未全銷。越裳翡翠無訊息，南海明珠久寂寥。殊錫曾為大司馬，總戎皆插侍中貂。炎風朔雪天王地，只在忠臣翊聖朝。錦江春色逐人來，巫峽清秋萬壑哀。正憶往時嚴僕射，共迎中使望鄉臺。主恩前後三持節，軍令分明數舉杯。西蜀地形天下險，安危須仗出群材。,
夜雨,杜甫,小雨夜復密，迴風吹早秋。野涼侵閉戶，江滿帶維舟。通籍恨多病，為郎忝薄遊。天寒出巫峽，醉別仲宣樓。,
成都府,杜甫,翳翳桑榆日，照我征衣裳。我行山川異，忽在天一方。但逢新人民，未卜見故鄉。大江東流去，遊子去日長。曾城填華屋，季冬樹木蒼。喧然名都會，吹簫間笙簧。信美無與適，側身望川樑。鳥雀夜各歸，中原杳茫茫。初月出不高，眾星尚爭光。自古有羈旅，我何苦哀傷。,
卜居,杜甫,歸羨遼東鶴，吟同楚執珪。未成遊碧海，著處覓丹梯。雲障寬江左，春耕破瀼西。桃紅客若至，定似昔人迷。,
卜居,杜甫,浣花流水水西頭，主人為卜林塘幽。已知出郭少塵事，更有澄江銷客愁。無數蜻蜓齊上下，一雙鸂鶒對沉浮。東行萬里堪乘興，須向山陰上小舟。,
南鄰,杜甫,錦裡先生烏角巾，園收芋粟不全貧。慣看賓客兒童喜，得食階除鳥雀馴。秋水才深四五尺，野航恰受兩三人。白沙翠竹江村暮，相對柴門月色新。,
短歌行，贈王郎司直,杜甫,王郎酒酣拔劍斫地歌莫哀，我能拔爾抑塞磊落之奇才。豫章翻風白日動，鯨魚跋浪滄溟開。且脫佩劍休裴回，西得諸侯棹錦水。欲向何門趿珠履，仲宣樓頭春色深。青眼高歌望吾子，眼中之人吾老矣。,
戲題王宰畫山水圖歌,杜甫,十日畫一水，五日畫一石。能事不受相促迫，王宰始肯留真跡。壯哉崑崙方壺圖，掛君高堂之素壁。巴陵洞庭日本東，赤岸水與銀河通，中有云氣隨飛龍。舟人漁子入浦漵，山木盡亞洪濤風。尤工遠勢古莫比，咫尺應須論萬里。焉得幷州快剪刀，翦取吳鬆半江水。,
南征,杜甫,春岸桃花水，雲帆楓樹林。偷生長避地，適遠更沾襟。老病南征日，君恩北望心。百年歌自苦，未見有知音。,
悲秋,杜甫,涼風動萬里，群盜尚縱橫。家遠傳書日，秋來為客情。愁窺高鳥過，老逐眾人行。始欲投三峽，何由見兩京。,
遣興五首,杜甫,蟄龍三冬臥，老鶴萬里心。昔時賢俊人，未遇猶視今。嵇康不得死，孔明有知音。又如壟底鬆，用舍在所尋。大哉霜雪幹，歲久為枯林。昔者龐德公，未曾入州府。襄陽耆舊間，處士節獨苦。豈無濟時策，終竟畏羅罟。林茂鳥有歸，水深魚知聚。舉家依鹿門，劉表焉得取。我今日夜憂，諸弟各異方。不知死與生，何況道路長。避寇一分散，飢寒永相望。豈無柴門歸，欲出畏虎狼。仰看雲中雁，禽鳥亦有行。蓬生非無根，漂盪隨高風。天寒落萬里，不復歸本叢。客子念故宅，三年門巷空。悵望但烽火，戎車滿關東。生涯能幾何，常在羈旅中。昔在洛陽時，親友相追攀。送客東郊道，遨遊宿南山。煙塵阻長河，樹羽成皋間。回首載酒地，豈無一日還。丈夫貴壯健，慘慼非朱顏。,
遣興五首,杜甫,朔風飄胡雁，慘澹帶砂礫。長林何蕭蕭，秋草萋更碧。北里富熏天，高樓夜吹笛。焉知南鄰客，九月猶絺綌。長陵銳頭兒，出獵待明發。騂弓金爪鏑，白馬蹴微雪。未知所馳逐，但見暮光滅。歸來懸兩狼，門戶有旌節。漆有用而割，膏以明自煎。蘭摧白露下，桂折秋風前。府中羅舊尹，沙道尚依然。赫赫蕭京兆，今為時所憐。猛虎憑其威，往往遭急縛。雷吼徒咆哮，枝撐已在腳。忽看皮寢處，無復睛閃爍。人有甚於斯，足以勸元惡。朝逢富家葬，前後皆輝光。共指親戚大，緦麻百夫行。送者各有死，不須羨其強。君看束練去，亦得歸山岡。,
鳳凰臺,杜甫,亭亭鳳凰臺，北對西康州。西伯今寂寞，鳳聲亦悠悠。山峻路絕蹤，石林氣高浮。安得萬丈梯，為君上上頭。恐有無母雛，飢寒日啾啾。我能剖心出，飲啄慰孤愁。心以當竹實，炯然無外求。血以當醴泉，豈徒比清流。所貴王者瑞，敢辭微命休。坐看彩翮長，舉意八極周。自天銜瑞圖，飛下十二樓。圖以奉至尊，鳳以垂鴻猷。再光中興業，一洗蒼生憂。深衷正為此，群盜何淹留。,
遣懷,杜甫,昔我遊宋中，惟樑孝王都。名今陳留亞，劇則貝魏俱。邑中九萬家，高棟照通衢。舟車半天下，主客多歡娛。白刃讎不義，黃金傾有無。殺人紅塵裡，報答在斯須。憶與高李輩，論交入酒壚。兩公壯藻思，得我色敷腴。氣酣登吹臺，懷古視平蕪。芒碭雲一去，雁鶩空相呼。先帝正好武，寰海未凋枯。猛將收西域，長戟破林胡。百萬攻一城，獻捷不雲輸。組練棄如泥，尺土負百夫。拓境功未已，元和辭大爐。亂離朋友盡，合沓歲月徂。吾衰將焉託，存歿再嗚呼。蕭條益堪愧，獨在天一隅。乘黃已去矣，凡馬徒區區。不復見顏鮑，系舟臥荊巫。臨餐吐更食，常恐違撫孤。,
將赴成都草堂途中有作，先寄嚴鄭公五首,杜甫,得歸茅屋赴成都，直為文翁再剖符。但使閭閻還揖讓，敢論松竹久荒蕪。魚知丙穴由來美，酒憶郫筒不用酤。五馬舊曾諳小徑，幾回書札待潛夫。處處青江帶白蘋，故園猶得見殘春。雪山斥候無兵馬，錦裡逢迎有主人。休怪兒童延俗客，不教鵝鴨惱比鄰。習池未覺風流盡，況復荊州賞更新。竹寒沙碧浣花溪，菱刺藤梢咫尺迷。過客徑須愁出入，居人不自解東西。書籤藥裹封蛛網，野店山橋送馬蹄。豈藉荒庭春草色，先判一飲醉如泥。常苦沙崩損藥欄，也從江檻落風湍。新鬆恨不高千尺，惡竹應須斬萬竿。生理只憑黃閣老，衰顏欲付紫金丹。三年奔走空皮骨，信有人間行路難。錦官城西生事微，烏皮幾在還思歸。昔去為憂亂兵入，今來已恐鄰人非。側身天地更懷古，回首風塵甘息機。共說總戎雲鳥陣，不妨遊子芰荷衣。,
後遊,杜甫,寺憶新遊處，橋憐再渡時。江山如有待，花柳更無私。野潤煙光薄，沙暄日色遲。客愁全為減，舍此復何之。,
秦州雜詩二十首,杜甫,滿目悲生事，因人作遠遊。遲迴度隴怯，浩蕩及關愁。水落魚龍夜，山空鳥鼠秋。西征問烽火，心折此淹留。秦州山北寺，勝蹟隗囂宮。苔蘚山門古，丹青野殿空。月明垂葉露，雲逐渡溪風。清渭無情極，愁時獨向東。州圖領同谷，驛道出流沙。降虜兼千帳，居人有萬家。馬驕珠汗落，胡舞白蹄斜。年少臨洮子，西來亦自誇。鼓角緣邊郡，川原欲夜時。秋聽殷地發，風散入雲悲。抱葉寒蟬靜，歸來獨鳥遲。萬方聲一概，吾道竟何之。南使宜天馬，由來萬匹強。浮雲連陣沒，秋草遍山長。聞說真龍種，仍殘老驌驦。哀鳴思戰鬥，迥立向蒼蒼。城上胡笳奏，山邊漢節歸。防河赴滄海，奉詔發金微。士苦形骸黑，旌疏鳥獸稀。那聞往來戍，恨解鄴城圍。莽莽萬重山，孤城山谷間。無風雲出塞，不夜月臨關。屬國歸何晚，樓蘭斬未還。煙塵獨長望，衰颯正摧顏。聞道尋源使，從天此路回。牽牛去幾許，宛馬至今來。一望幽燕隔，何時郡國開。東征健兒盡，羌笛暮吹哀。今日明人眼，臨池好驛亭。叢篁低地碧，高柳半天青。稠疊多幽事，喧呼閱使星。老夫如有此，不異在郊坰。雲氣接崑崙，涔涔塞雨繁。羌童看渭水，使客向河源。煙火軍中幕，牛羊嶺上村。所居秋草淨，正閉小蓬門。蕭蕭古塞冷，漠漠秋雲低。黃鵠翅垂雨，蒼鷹飢啄泥。薊門誰自北，漢將獨徵西。不意書生耳，臨衰厭鼓鼙。山頭南郭寺，水號北流泉。老樹空庭得，清渠一邑傳。秋花危石底，晚景臥鍾邊。俯仰悲身世，溪風為颯然。傳道東柯谷，深藏數十家。對門藤蓋瓦，映竹水穿沙。瘦地翻宜粟，陽坡可種瓜。船人近相報，但恐失桃花。萬古仇池穴，潛通小有天。神魚人不見，福地語真傳。近接西南境，長懷十九泉。何時一茅屋，送老白雲邊。未暇泛滄海，悠悠兵馬間。塞門風落木，客舍雨連山。阮籍行多興，龐公隱不還。東柯遂疏懶，休鑷鬢毛斑。東柯好崖谷，不與眾峰群。落日邀雙鳥，晴天養片雲。野人矜險絕，水竹會平分。採藥吾將老，兒童未遣聞。邊秋陰易久，不復辨晨光。檐雨亂淋幔，山雲低度牆。鸕鶿窺淺井，蚯蚓上深堂。車馬何蕭索，門前百草長。地僻秋將盡，山高客未歸。塞雲多斷續，邊日少光輝。警急烽常報，傳聞檄屢飛。西戎外甥國，何得迕天威。鳳林戈未息，魚海路常難。候火雲烽峻，懸軍幕井榦。風連西極動，月過北庭寒。故老思飛將，何時議築壇。唐堯真自聖，野老復何知。晒藥能無婦，應門幸有兒。藏書聞禹穴，讀記憶仇池。為報鴛行舊，鷦鷯在一枝。,
水檻遣心,杜甫,去郭軒楹敞，無村眺望賒。澄江平少岸，幽樹晚多花。細雨魚兒出，微風燕子斜。城中十萬戶，此地兩三家。蜀天常夜雨，江檻已朝晴。葉潤林塘密，衣幹枕蓆清。不堪祗老病，何得尚浮名。淺把涓涓酒，深憑送此生。,描寫春天，描寫雨
彭衙行,杜甫,憶昔避賊初，北走經險艱。夜深彭衙道，月照白水山。盡室久徒步，逢人多厚顏。參差谷鳥吟，不見遊子還。痴女飢咬我，啼畏虎狼聞。懷中掩其口，反側聲愈嗔。小兒強解事，故索苦李餐。一旬半雷雨，泥濘相牽攀。既無御雨備，徑滑衣又寒。有時經契闊，竟日數裡間。野果充餱糧，卑枝成屋椽。早行石上水，暮宿天邊煙。少留周家窪，欲出蘆子關。故人有孫宰，高義薄曾雲。延客已曛黑，張燈啟重門。暖湯濯我足，翦紙招我魂。從此出妻孥，相視涕闌干。眾雛爛熳睡，喚起沾盤餐。誓將與夫子，永結為弟昆。遂空所坐堂，安居奉我歡。誰肯艱難際，豁達露心肝。別來歲月周，胡羯仍構患。何當有翅翎，飛去墮爾前。,
夏夜嘆,杜甫,永日不可暮，炎蒸毒我腸。安得萬里風，飄颻吹我裳。昊天出華月，茂林延疏光。仲夏苦夜短，開軒納微涼。虛明見纖毫，羽蟲亦飛揚。物情無鉅細，自適固其常。念彼荷戈士，窮年守邊疆。何由一洗濯，執熱互相望。竟夕擊刁斗，喧聲連萬方。青紫雖被體，不如早還鄉。北城悲笳發，鸛鶴號且翔。況復煩促倦，激烈思時康。,描寫夏天，憂國憂民
雲,杜甫,龍似瞿唐會，江依白帝深。終年常起峽，每夜必通林。收穫辭霜渚，分明在夕岑。高齋非一處，秀氣豁煩襟。,
堂成,杜甫,背郭堂成蔭白茅，緣江路熟俯青郊。榿林礙日吟風葉，籠竹和煙滴露梢。暫止飛烏將數子，頻來語燕定新巢。旁人錯比揚雄宅，懶惰無心作解嘲。,
解悶十二首,杜甫,草閣柴扉星散居，浪翻江黑雨飛初。山禽引子哺紅果，溪友得錢留白魚。商胡離別下揚州，憶上西陵故驛樓。為問淮南米貴賤，老夫乘興欲東流。一辭故國十經秋，每見秋瓜憶故丘。今日南湖采薇蕨，何人為覓鄭瓜州。沈範早知何水部，曹劉不待薛郎中。獨當省署開文苑，兼泛滄浪學釣翁。李陵蘇武是吾師，孟子論文更不疑。一飯未曾留俗客，數篇今見古人詩。復憶襄陽孟浩然，清詩句句盡堪傳。即今耆舊無新語，漫釣槎頭縮頸鯿。陶冶性靈在底物，新詩改罷自長吟。孰知二謝將能事，頗學陰何苦用心。不見高人王右丞，藍田丘壑漫寒藤。最傳秀句寰區滿，未絕風流相國能。先帝貴妃今寂寞，荔枝還復入長安。炎方每續朱櫻獻，玉座應悲白露團。憶過瀘戎摘荔枝，青峰隱映石逶迤。京中舊見無顏色，紅顆酸甜只自知。翠瓜碧李沈玉甃，赤梨葡萄寒露成。可憐先不異枝蔓，此物娟娟長遠生。側生野岸及江蒲，不熟丹宮滿玉壺。雲壑布衣駘背死，勞生重馬翠眉須。,
野老,杜甫,野老籬前江岸回，柴門不正逐江開。漁人網集澄潭下，賈客船隨返照來。長路關心悲劍閣，片云何意傍琴臺。王師未報收東郡，城闕秋生畫角哀。,
冬至,杜甫,年年至日長為客，忽忽窮愁泥殺人。江上形容吾獨老，天邊風俗自相親。杖藜雪後臨丹壑，鳴玉朝來散紫宸。心折此時無一寸，路迷何處見三秦。,
立春,杜甫,春日春盤細生菜，忽憶兩京梅發時。盤出高門行白玉，菜傳纖手送青絲。巫峽寒江那對眼，杜陵遠客不勝悲。此身未知歸定處，呼兒覓紙一題詩。,
白水縣崔少府十九翁高齋三十韻,杜甫,客從南縣來，浩蕩無與適。旅食白日長，況當朱炎赫。高齋坐林杪，信宿遊衍闃。清晨陪躋攀，傲睨俯峭壁。崇岡相枕帶，曠野懷咫尺。始知賢主人，贈此遣愁寂。危階根青冥，曾冰生淅瀝。上有無心雲，下有欲落石。泉聲聞復急，動靜隨所擊。鳥呼藏其身，有似懼彈射。吏隱道性情，茲焉其窟宅。白水見舅氏，諸翁乃仙伯。杖藜長鬆陰，作尉窮谷僻。為我炊雕胡，逍遙展良覿。坐久風頗愁，晚來山更碧。相對十丈蛟，欻翻盤渦坼。何得空裡雷，殷殷尋地脈。煙氛藹崷崒，魍魎森慘慼。崑崙崆峒顛，回首如不隔。前軒頹反照，巉絕華嶽赤。兵氣漲林巒，川光雜鋒鏑。知是相公軍，鐵馬雲霧積。玉觴淡無味，胡羯豈強敵。長歌激屋樑，淚下流衽席。人生半哀樂，天地有順逆。慨彼萬國夫，休明備徵狄。猛將紛填委，廟謀蓄長策。東郊何時開，帶甲且來釋。欲告清宴罷，難拒幽明迫。三嘆酒食旁，何由似平昔。,
早行,杜甫,歌哭俱在曉，行邁有期程。孤舟似昨日，聞見同一聲。飛鳥數求食，潛魚亦獨驚。前王作網罟，設法害生成。碧藻非不茂，高帆終日徵。干戈未揖讓，崩迫開其情。,
夜歸,杜甫,夜來歸來衝虎過，山黑家中已眠臥。傍見北斗向江低，仰看明星當空大。庭前把燭嗔兩炬，峽口驚猿聞一個。白頭老罷舞復歌，杖藜不睡誰能那。,
秋雨嘆,杜甫,長安布衣誰比數，反鎖衡門守環堵。老夫不出長蓬蒿，稚子無憂走風雨。雨聲颼颼催早寒，胡雁翅溼高飛難。秋來未曾見白日，泥汙后土何時幹。,描寫雨
秋雨嘆,杜甫,闌風伏雨秋紛紛，四海八荒同一雲。去馬來牛不復辯，濁涇清渭何當分。禾頭生耳黍穗黑，農夫田婦無訊息。城中鬥米換衾綢，想許寧論兩相直。,描寫雨
秋雨嘆,杜甫,雨中百草秋爛死，階下決明顏色鮮。著葉滿枝翠羽蓋，開花無數黃金錢。涼風蕭蕭吹汝急，恐汝後時難獨立。堂上書生空白頭，臨風三嗅馨香泣。,描寫秋天，描寫雨
秦州見敕目，薛三璩授司議郎，畢,杜甫,大雅何寥闊，斯人尚典刑。交期餘潦倒，材力爾精靈。二子聲同日，諸生困一經。文章開穾奧，遷擢潤朝廷。舊好何由展，新詩更憶聽。別來頭並白，相見眼終青。伊昔貧皆甚，同憂心不寧。棲遑分半菽，浩蕩逐流萍。俗態猶猜忌，妖氛忽杳冥。獨慚投漢閣，俱議哭秦庭。還蜀只無補，囚樑亦固扃。華夷相混合，宇宙一羶腥。帝力收三統，天威總四溟。舊都俄望幸，清廟肅惟馨。雜種雖高壘，長驅甚建瓴。焚香淑景殿，漲水望雲亭。法駕初還日，群公若會星。宮臣仍點染，柱史正零丁。官忝趨棲鳳，朝回嘆聚螢。喚人看騕褭，不嫁惜娉婷。掘劍知埋獄，提刀見發硎。侏儒應共飽，漁父忌偏醒。旅泊窮清渭，長吟望濁涇。羽書還似急，烽火未全停。師老資殘寇，戎生及近坰。忠臣辭憤激，烈士涕飄零。上將盈邊鄙，元勳溢鼎銘。仰思調玉燭，誰定握青萍。隴俗輕鸚鵡，原情類鶺鴒。秋風動關塞，高臥想儀形。,
送路六侍御入朝,杜甫,童稚情親四十年，中間訊息兩茫然。更為後會知何地，忽漫相逢是別筵。不分桃花紅勝錦，生憎柳絮白於綿。劍南春色還無賴，觸忤愁人到酒邊。,
義鶻行,杜甫,陰崖有蒼鷹，養子黑柏顛。白蛇登其巢，吞噬恣朝餐。雄飛遠求食，雌者鳴辛酸。力強不可制，黃口無半存。其父從西歸，翻身入長煙。斯須領健鶻，痛憤寄所宣。鬥上捩孤影，噭哮來九天。修鱗脫遠枝，巨顙坼老拳。高空得蹭蹬，短草辭蜿蜒。折尾能一掉，飽腸皆已穿。生雖滅眾雛，死亦垂千年。物情有報復，快意貴目前。茲實鷙鳥最，急難心炯然。功成失所往，用舍何其賢。近經潏水湄，此事樵夫傳。飄蕭覺素髮，凜欲衝儒冠。人生許與分，只在顧盼間。聊為義鶻行，用激壯士肝。,
山寺,杜甫,野寺殘僧少，山園細路高。麝香眠石竹，鸚鵡啄金桃。亂石通人過，懸崖置屋牢。上方重閣晚，百里見秋毫。,
李潮八分小篆歌,杜甫,蒼頡鳥跡既茫昧，字型變化如浮雲。陳倉石鼓又已訛，大小二篆生八分。秦有李斯漢蔡邕，中間作者寂不聞。嶧山之碑野火焚，棗木傳刻肥失真。苦縣光和尚骨立，書貴瘦硬方通神。惜哉李蔡不復得，吾甥李潮下筆親。尚書韓擇木，騎曹蔡有鄰。開元已來數八分，潮也奄有二子成三人。況潮小篆逼秦相，快劍長戟森相向。八分一字直百金，蛟龍盤拏肉屈強。吳郡張顛誇草書，草書非古空雄壯。豈如吾甥不流宕，丞相中郎丈人行。巴東逢李潮，逾月求我歌。我今衰老才力薄，潮乎潮乎奈汝何。,
將赴荊南，寄別李劍州,杜甫,使君高義驅今古，寥落三年坐劍州。但見文翁能化俗，焉知李廣未封侯。路經灩澦雙蓬鬢，天入滄浪一釣舟。戎馬相逢更何日，春風回首仲宣樓。,
復愁十二首,杜甫,人煙生處僻，虎跡過新蹄。野鶻翻窺草，村船逆上溪。釣艇收緡盡，昏鴉接翅歸。月生初學扇，雲細不成衣。萬國尚防寇，故園今若何。昔歸相識少，早已戰場多。身覺省郎在，家須農事歸。年深荒草徑，老恐失柴扉。金絲鏤箭鏃，皁尾制旗竿。一自風塵起，猶嗟行路難。胡虜何曾盛，干戈不肯休。閭閻聽小子，談話覓封侯。貞觀銅牙弩，開元錦獸張。花門小前好，此物棄沙場。今日翔麟馬，先宜駕鼓車。無勞問河北，諸將覺榮華。任轉江淮粟，休添苑囿兵。由來貔虎士，不滿鳳凰城。江上亦秋色，火雲終不移。巫山猶錦樹，南國且黃鸝。每恨陶彭澤，無錢對菊花。如今九日至，自覺酒須賒。病減詩仍拙，吟多意有餘。莫看江總老，猶被賞時魚。,
題張氏隱居二首,杜甫,春山無伴獨相求，伐木丁丁山更幽。澗道餘寒歷冰雪，石門斜日到林丘。不貪夜識金銀氣，遠害朝看麋鹿遊。乘興杳然迷出處，對君疑是泛虛舟。之子時相見，邀人晚興留。霽潭鱣發發，春草鹿呦呦。杜酒偏勞勸，張梨不外求。前村山路險，歸醉每無愁。,
送李校書二十六韻,杜甫,代北有豪鷹，生子毛盡赤。渥窪騏驥兒，尤異是龍脊。李舟名父子，清峻流輩伯。人間好少年，不必須白晰。十五富文史，十八足賓客。十九授校書，二十聲輝赫。眾中每一見，使我潛動魄。自恐二男兒，辛勤養無益。乾元元年春，萬姓始安宅。舟也衣綵衣，告我欲遠適。倚門固有望，斂衽就行役。南登吟白華，已見楚山碧。藹藹咸陽都，冠蓋日雲積。何時太夫人，堂上會親戚。汝翁草明光，天子正前席。歸期豈爛漫，別意終感激。顧我蓬屋姿，謬通金閨籍。小來習性懶，晚節慵轉劇。每愁悔吝作，如覺天地窄。羨君齒髮新，行己能夕惕。臨岐意頗切，對酒不能吃。回身視綠野，慘澹如荒澤。老雁春忍飢，哀號待枯麥。時哉高飛燕，絢練新羽翮。長雲溼褒斜，漢水饒巨石。無令軒車遲，衰疾悲夙昔。,
送韋十六評事充同谷郡防禦判官,杜甫,昔沒賊中時，潛與子同遊。今歸行在所，王事有去留。逼側兵馬間，主憂急良籌。子雖軀幹小，老氣橫九州。挺身艱難際，張目視寇讎。朝廷壯其節，奉詔令參謀。鑾輿駐鳳翔，同谷為咽喉。西扼弱水道，南鎮枹罕陬。此邦承平日，剽劫吏所羞。況乃胡未滅，控帶莽悠悠。府中韋使君，道足示懷柔。令侄才俊茂，二美又何求。受詞太白腳，走馬仇池頭。古色沙土裂，積陰雪雲稠。羌父豪豬靴，羌兒青兕裘。吹角向月窟，蒼山旌旆愁。鳥驚出死樹，龍怒拔老湫。古來無人境，今代橫戈矛。傷哉文儒士，憤激馳林丘。中原正格鬥，後會何緣由。百年賦命定，豈料沉與浮。且復戀良友，握手步道周。論兵遠壑淨，亦可縱冥搜。題詩得秀句，札翰時相投。,
江上,杜甫,江上日多雨，蕭蕭荊楚秋。高風下木葉，永夜攬貂裘。勳業頻看鏡，行藏獨倚樓。時危思報主，衰謝不能休。,
遣興三首,杜甫,我今日夜憂，諸弟各異方。不知死與生，何況道路長。避寇一分散，飢寒永相望。豈無柴門歸？欲出畏虎狼。仰看雲中雁，禽鳥亦有行。蓬生非無根，漂盪隨高風。天寒落萬里，不復歸本叢。客子念故宅，三年門巷空。悵望但烽火，戎車滿關東。生涯能幾何，常在羈旅中！昔在洛陽時，親友相追攀。送客東郊道，遨遊宿南山。煙塵阻長河，樹羽成皋間。回首載酒地，豈無一日還？丈夫貴壯健，慘慼非朱顏。,
遣興三首,杜甫,下馬古戰場，四顧但茫然。風悲浮雲去，黃葉墜我前。朽骨穴螻蟻，又為蔓草纏。故老行嘆息，今人尚開邊。漢虜互勝負，封疆不常全。安得廉恥將，三軍同晏眠。高秋登塞山，南望馬邑州。降虜東擊胡，壯健盡不留。穹廬莽牢落，上有行雲愁。老弱哭道路，願聞甲兵休。鄴中事反覆，死人積如丘。諸將已茅土，載驅誰與謀。豐年孰雲遲，甘澤不在早。耕田秋雨足，禾黍已映道。春苗九月交，顏色同日老。勸汝衡門士，忽悲尚枯槁。時來展材力，先後無醜好。但訝鹿皮翁，忘機對芳草。,
夜,杜甫,絕岸風威動，寒房燭影微。嶺猿霜外宿，江鳥夜深飛。獨坐親雄劍，哀歌嘆短衣。煙塵繞閶闔，白首壯心違。,
龍門,杜甫,龍門橫野斷，驛樹出城來。氣色皇居近，金銀佛寺開。往還時屢改，川陸日悠哉！相閱征途上，生涯盡幾回？,
暮春,杜甫,臥病擁塞在峽中，瀟湘洞庭虛映空。楚天不斷四時雨，巫峽常吹千里風。沙上草閣柳新暗，城邊野池蓮欲紅。暮春鴛鷺立洲渚，挾子翻飛還一叢。,
晦日尋崔戢李封,杜甫,朝光入甕牖，屍寢驚敝裘。起行視天宇，春氣漸和柔。興來不暇懶，今晨梳我頭。出門無所待，徒步覺自由。杖藜復恣意，免值公與侯。晚定崔李交，會心真罕儔。每過得酒傾，二宅可淹留。喜結仁裡歡，況因令節求。李生園欲荒，舊竹頗修修。引客看掃除，隨時成獻酬。崔侯初筵色，已畏空尊愁。未知天下士，至性有此否。草牙既青出，蜂聲亦暖遊。思見農器陳，何當甲兵休。上古葛天民，不貽黃屋憂。至今阮籍等，熟醉為身謀。威鳳高其翔，長鯨吞九洲。地軸為之翻，百川皆亂流。當歌欲一放，淚下恐莫收。濁醪有妙理，庶用慰沈浮。,
闕題,杜甫,三月雪連夜，未應傷物華。只緣春欲盡，留著伴梨花。,
促織,杜甫,促織甚微細，哀音何動人。草根吟不穩，床下夜相親。久客得無淚，放妻難及晨。悲絲與急管，感激異天真。,
承聞河北諸節度入朝歡喜口號絕句十二首,杜甫,祿山作逆降天誅，更有思明亦已無。洶洶人寰猶不定，時時鬥戰欲何須。社稷蒼生計必安，蠻夷雜種錯相干。周宣漢武今王是，孝子忠臣後代看。喧喧道路多歌謠，河北將軍盡入朝。始是乾坤王室正，卻交江漢客魂銷。不道諸公無表來，茫然庶事遣人猜。擁兵相學干戈銳，使者徒勞百萬回。鳴玉鏘金盡正臣，修文偃武不無人。興王會靜妖氛氣，聖壽宜過一萬春。英雄見事若通神，聖哲為心小一身。燕趙休矜出佳麗，宮闈不擬選才人。抱病江天白首郎，空山樓閣暮春光。衣冠是日朝天子，草奏何時入帝鄉。澶漫山東一百州，削成如桉抱青丘。苞茅重入歸關內，王祭還供盡海頭。東逾遼水北滹沱，星象風雲喜共和。紫氣關臨天地闊，黃金臺貯俊賢多。漁陽突騎邯鄲兒，酒酣並轡金鞭垂。意氣即歸雙闕舞，雄豪復遣五陵知。李相將軍擁薊門，白頭雖老赤心存。竟能盡說諸侯入，知有從來天子尊。十二年來多戰場，天威已息陣堂堂。神靈漢代中興主，功業汾陽異姓王。,
三川觀水漲二十韻,杜甫,我經華原來，不復見平陸。北上唯土山，連山走窮谷。火雲無時出，飛電常在目。自多窮岫雨，行潦相豗蹙。蓊匌川氣黃，群流會空曲。清晨望高浪，忽謂陰崖踣。恐泥竄蛟龍，登危聚麋鹿。枯查卷拔樹，礧磈共充塞。聲吹鬼神下，勢閱人代速。不有萬穴歸，何以尊四瀆。及觀泉源漲，反懼江海覆。漂沙坼岸去，漱壑松柏禿。乘陵破山門，迴斡裂地軸。交洛赴洪河，及關豈信宿。應沈數州沒，如聽萬室哭。穢濁殊未清，風濤怒猶蓄。何時通舟車，陰氣不黲黷。浮生有蕩汩，吾道正羈束。人寰難容身，石壁滑側足。雲雷此不已，艱險路更跼。普天無川樑，欲濟願水縮。因悲中林士，未脫眾魚腹。舉頭向蒼天，安得騎鴻鵠。,
和裴迪登蜀州東亭送客逢早梅相憶見寄,杜甫,東閣官梅動詩興，還如何遜在揚州。此時對雪遙相憶，送客逢春可自由。幸不折來傷歲暮，若為看去亂鄉愁。江邊一樹垂垂髮，朝夕催人自白頭。,描寫梅花
春水,杜甫,三月桃花浪，江流復舊痕。朝來沒沙尾，碧色動柴門。接縷垂芳餌，連筒灌小園。已添無數鳥，爭浴故相喧。,
喜晴,杜甫,皇天久不雨，既雨晴亦佳。出郭眺西郊，肅肅春增華。青熒陵陂麥，窈窕桃李花。春夏各有實，我飢豈無涯。干戈雖橫放，慘澹鬥龍蛇。甘澤不猶愈，且耕今未賒。丈夫則帶甲，婦女終在家。力難及黍稷，得種菜與麻。千載商山芝，往者東門瓜。其人骨已朽，此道誰疵瑕。英賢遇轗軻，遠引蟠泥沙。顧慚昧所適，回首白日斜。漢陰有鹿門，滄海有靈查。焉能學眾口，咄咄空諮嗟！,
草堂,杜甫,昔我去草堂，蠻夷塞成都。今我歸草堂，成都適無虞。請陳初亂時，反覆乃須臾。大將赴朝廷，群小起異圖。中宵斬白馬，盟歃氣已粗。西取邛南兵，北斷劍閣隅。布衣數十人，亦擁專城居。其勢不兩大，始聞蕃漢殊。西卒卻倒戈，賊臣互相誅。焉知肘腋禍，自及梟獍徒。義士皆痛憤，紀綱亂相逾。一國實三公，萬人欲為魚。唱和作威福，孰肯辨無辜。眼前列杻械，背後吹笙竽。談笑行殺戮，濺血滿長衢。到今用鉞地，風雨聞號呼。鬼妾與鬼馬，色悲充爾娛。國家法令在，此又足驚籲。賤子且奔走，三年望東吳。弧矢暗江海，難為遊五湖。不忍竟舍此，復來薙榛蕪。入門四鬆在，步屟萬竹疏。舊犬喜我歸，低徊入衣裾。鄰舍喜我歸，酤酒攜胡蘆。大官喜我來，遣騎問所須。城郭喜我來，賓客隘村墟。天下尚未寧，健兒勝腐儒。飄搖風塵際，何地置老夫。於時見疣贅，骨髓幸未枯。飲啄愧殘生，食薇不敢餘。,
賓至,杜甫,幽棲地僻經過少，老病人扶再拜難。豈有文章驚海內，漫勞車馬駐江干。竟日淹留佳客坐，百年粗糲腐儒餐。不嫌野外無供給，乘興還來看藥欄。,
奉先劉少府新畫山水障歌,杜甫,堂上不合生楓樹，怪底江山起煙霧。聞君掃卻赤縣圖，乘興遣畫滄洲趣。畫師亦無數，好手不可遇。對此融心神。知君重毫素。豈但祁嶽與鄭虔，筆跡遠過楊契丹。得非懸圃裂，無乃瀟湘翻。悄然坐我天姥下，耳邊已似聞清猿。反思前夜風雨急，乃是蒲城鬼神入。元氣淋漓障猶溼，真宰上訴天應泣。野亭春還雜花遠，漁翁暝蹋孤舟立。滄浪水深青溟闊，欹岸側島秋毫末。不見湘妃鼓瑟時，至今斑竹臨江活。劉侯天機精，愛畫入骨髓。自有兩兒郎，揮灑亦莫比。大兒聰明到，能添老樹巔崖裡。小兒心孔開。貌得山僧及童子。若耶溪，雲門寺。吾獨胡為在泥滓，青鞋布襪從此始。,
重遊何氏五首,杜甫,問訊東橋竹，將軍有報書。倒衣還命駕，高枕乃吾廬。花妥鶯捎蝶，溪喧獺趁魚。重來休沐地，真作野人居。山雨樽仍在，沙沉榻未移。犬迎曾宿客，鴉護落巢兒。雲薄翠微寺，天清皇子陂。向來幽興極，步屣過東籬。落日平臺上，春風啜茗時。石欄斜點筆，桐葉坐題詩。翡翠鳴衣桁，蜻蜓立釣絲。自今幽興熟，來往亦無期。頗怪朝參懶，應耽野趣長。雨拋金鎖甲，苔臥綠沉槍。手自移蒲柳，家才足稻粱。看君用幽意，白日到羲皇。到此應常宿，相留可判年。蹉跎暮容色，悵望好林泉。何日沾微祿，歸山買薄田？斯遊恐不遂，把酒意茫然。,
不寐,杜甫,瞿塘夜水黑，城內改更籌。翳翳月沉霧，輝輝星近樓。氣衰甘少寐，心弱恨和愁。多壘滿山谷，桃源無處求。,
風疾舟中伏枕書懷三十六韻，奉呈湖南親友,杜甫,軒轅休制律，虞舜罷彈琴。尚錯雄鳴管，猶傷半死心。聖賢名古邈，羈旅病年侵。舟泊常依震，湖平早見參。如聞馬融笛，若倚仲宣襟。故國悲寒望，群雲慘歲陰。水鄉霾白屋，楓岸疊青岑。鬱郁冬炎瘴，濛濛雨滯淫。鼓迎非祭鬼，彈落似鴞禽。興盡才無悶，愁來遽不禁。生涯相汩沒，時物自蕭森。疑惑尊中弩，淹留冠上簪。牽裾驚魏帝，投閣為劉歆。狂走終奚適，微才謝所欽。吾安藜不糝，汝貴玉為琛。烏幾重重縛，鶉衣寸寸針。哀傷同庾信，述作異陳琳。十暑岷山葛，三霜楚戶砧。叨陪錦帳座，久放白頭吟。反樸時難遇，忘機陸易沈。應過數粒食，得近四知金。春草封歸恨，源花費獨尋。轉蓬憂悄悄，行藥病涔涔。瘞夭追潘岳，持危覓鄧林。蹉跎翻學步，感激在知音。卻假蘇張舌，高誇周宋鐔。納流迷浩汗，峻址得嶔崟。城府開清旭，鬆筠起碧潯。披顏爭倩倩，逸足競駸駸。朗鑑存愚直，皇天實照臨。公孫仍恃險，侯景未生擒。書信中原闊，干戈北斗深。畏人千里井，問俗九州箴。戰血流依舊，軍聲動至今。葛洪屍定解，許靖力還任。家事丹砂訣，無成涕作霖。,憂國憂民
遠遊,杜甫,賤子何人記，迷芳著處家。竹風連野色，江沫擁春沙。種藥扶衰病，吟詩解嘆嗟。似聞胡騎走，失喜問京華。,
樊二十三寺御赴漢中判官,杜甫,威弧不能弦，自爾無寧歲。川穀血橫流，豺狼沸相噬。天子從北來，長驅振凋敝。頓兵岐樑下，卻跨沙漠裔。二京陷未收，四極我得制。蕭索漢水清，緬通淮湖稅。使者紛星散，王綱尚旒綴。南伯從事賢，君行立談際。生知七曜歷，手畫三軍勢。冰雪淨聰明，雷霆走精銳。幕府輟諫官，朝廷無此例。至尊方旰食，仗爾布嘉惠。補闕暮徵入，柱史晨徵憩。正當艱難時，實藉長久計。迴風吹獨樹，白日照執袂。慟哭蒼煙根，山門萬重閉。居人莽牢落，遊子方迢遞。裴回悲生離，侷促老一世。陶唐歌遺民，後漢更列帝。恨無匡復姿，聊欲從此逝。,
遠遊,杜甫,江闊浮高棟，雲長出斷山。塵沙連越巂，風雨暗荊蠻。雁矯銜蘆內，猿啼失木間。弊裘蘇季子，歷國未知還。,
投贈哥舒開府翰二十韻,杜甫,今代麒麟閣，何人第一功。君王自神武，駕馭必英雄。開府當朝傑，論兵邁古風。先鋒百勝在，略地兩隅空。青海無傳箭，天山早掛弓。廉頗仍走敵，魏絳已和戎。每惜河湟棄，新兼節制通。智謀垂睿想，出入冠諸公。日月低秦樹，乾坤繞漢宮。胡人愁逐北，宛馬又從東。受命邊沙遠，歸來御席同。軒墀曾寵鶴，畋獵舊非熊。茅土加名數，山河誓始終。策行遺戰伐，契合動昭融。勳業青冥上，交親氣概中。未為珠履客，已見白頭翁。壯節初題柱，生涯獨轉蓬。幾年春草歇，今日暮途窮。軍事留孫楚，行間識呂蒙。防身一長劍，將欲倚崆峒。,
登兗州城樓,杜甫,東郡趨庭日，南樓縱目初。浮雲連海岱，平野人青徐。孤嶂秦碑在，荒城魯殿餘。從來多古意，臨眺獨躊躇。,
送從弟亞赴河西判官,杜甫,南風作秋聲，殺氣薄炎熾。盛夏鷹隼擊，時危異人至。令弟草中來，蒼然請論事。詔書引上殿，奮舌動天意。兵法五十家，爾腹為篋笥。應對如轉丸，疏通略文字。經綸皆新語，足以正神器。宗廟尚為灰，君臣俱下淚。崆峒地無軸，青海天軒輊。西極最瘡痍，連山暗烽燧。帝曰大布衣，藉卿佐元帥。坐看清流沙，所以子奉使。歸當再前席，適遠非歷試。須存武威郡，為畫長久利。孤峰石戴驛，快馬金纏轡。黃羊飫不羶，蘆酒多還醉。踴躍常人情，慘澹苦士志。安邊敵何有，反正計始遂。吾聞駕鼓車，不合用騏驥。龍吟回其頭，夾輔待所致。,
初冬,杜甫,垂老戎衣窄，歸休寒色深。漁舟上急水，獵火著高林。日有習池醉，愁來樑甫吟。干戈未偃息，出處遂何心。,
端午日賜衣,杜甫,宮衣亦有名，端午被恩榮。細葛含風軟，香羅疊雪輕。自天題處溼，當暑著來清。意內稱長短，終身荷聖情。,端午節
小至,杜甫,天時人事日相催，冬至陽生春又來。刺繡五紋添弱線，吹葭六琯動浮灰。岸容待臘將舒柳，山意衝寒欲放梅。雲物不殊鄉國異，教兒且覆掌中杯。,
早起,杜甫,春來常早起，幽事頗相關。帖石防隤岸，開林出遠山。一丘藏曲折，緩步有躋攀。童僕來城市，瓶中得酒還。,
子規,杜甫,峽裡雲安縣，江樓翼瓦齊。兩邊山木合，終日子規啼。眇眇春風見，蕭蕭夜色悽。客愁那聽此，故作傍人低。,
送高三十五書記,杜甫,崆峒小麥熟，且願休王師。請公問主將，焉用窮荒為。飢鷹未飽肉，側翅隨人飛。高生跨鞍馬，有似幽並兒。脫身簿尉中，始與捶楚辭。借問今何官，觸熱向武威。答雲一書記，所愧國士知。人實不易知，更須慎其儀。十年出幕府，自可持旌麾。此行既特達，足以慰所思。男兒功名遂，亦在老大時。常恨結歡淺，各在天一涯。又如參與商，慘慘中腸悲。驚風吹鴻鵠，不得相追隨。黃塵翳沙漠，念子何當歸。邊城有餘力，早寄從軍詩。,
獨立,杜甫,空外一鷙鳥，河間雙白鷗。飄颻搏擊便，容易往來遊。草露亦多溼，蛛絲仍未收。天機近人事，獨立萬端憂。,
大雨,杜甫,西蜀冬不雪，春農尚嗷嗷。上天回哀眷，朱夏雲鬱陶。執熱乃沸鼎，纖絺成縕袍。風雷颯萬里，霈澤施蓬蒿。敢辭茅葦漏，已喜黍豆高。三日無行人，二江聲怒號。流惡邑里清，矧茲遠江皋。荒庭步鸛鶴，隱几望波濤。沉痾聚藥餌，頓忘所進勞。則知潤物功，可以貸不毛。陰色靜隴畝，勸耕自官曹。四鄰耒耜出，何必吾家操。,
喜達行在所三首,杜甫,西憶岐陽信，無人遂卻回。眼穿當落日，心死著寒灰。霧樹行相引，蓮峰望忽開。所親驚老瘦，辛苦賊中來。愁思胡笳夕，淒涼漢苑春。生還今日事，間道暫時人。司隸章初睹，南陽氣已新。喜心翻倒極，嗚咽淚沾巾。死去憑誰報，歸來始自憐。猶瞻太白雪，喜遇武功天。影靜千官裡，心蘇七校前。今朝漢社稷，新數中興年。,
行次昭陵,杜甫,舊俗疲庸主，群雄問獨夫。讖歸龍鳳質，威定虎狼都。天屬尊堯典，神功協禹謨。風雲隨絕足，日月繼高衢。文物多師古，朝廷半老儒。直詞寧戮辱，賢路不崎嶇。往者災猶降，蒼生喘未蘇。指麾安率土，盪滌撫洪爐。壯士悲陵邑，幽人拜鼎湖。玉衣晨自舉，鐵馬汗常趨。松柏瞻虛殿，塵沙立暝途。寂寥開國日，流恨滿山隅。,
臘日,杜甫,臘日常年暖尚遙，今年臘日凍全消。侵陵雪色還萱草，漏洩春光有柳條。縱酒欲謀良夜醉，還家初散紫宸朝。口脂面藥隨恩澤，翠管銀罌下九霄。,描寫冬天
天育驃騎歌,杜甫,吾聞天子之馬走千里，今之畫圖無乃是。是何意態雄且傑，駿尾蕭梢朔風起。毛為綠縹兩耳黃，眼有紫焰雙瞳方。矯矯龍性合變化，卓立天骨森開張。伊昔太僕張景順，監牧攻駒閱清峻。遂令大奴守天育，別養驥子憐神俊。當時四十萬匹馬，張公嘆其材盡下。故獨寫真傳世人，見之座右久更新。年多物化空形影，嗚呼健步無由騁。如今豈無騕褭與驊騮，時無王良伯樂死即休。,
木皮嶺,杜甫,首路慄亭西，尚想鳳凰村。季冬攜童稚，辛苦赴蜀門。南登木皮嶺，艱險不易論。汗流被我體，祁寒為之暄。遠岫爭輔佐，千巖自崩奔。始知五嶽外，別有他山尊。仰幹塞大明，俯入裂厚坤。再聞虎豹鬥，屢跼風水昏。高有廢閣道，摧折如短轅。下有冬青林，石上走長根。西崖特秀髮，煥若靈芝繁。潤聚金碧氣，清無沙土痕。憶觀崑崙圖，目擊懸圃存。對此欲何適，默傷垂老魂。,
絕句三首,杜甫,聞道巴山裡，春船正好行。都將百年興，一望九江城。水檻溫江口，茅堂石筍西。移船先主廟，洗藥浣沙溪。設道春來好，狂風大放顛。吹花隨水去，翻卻釣魚船。,
曲江對雨,杜甫,城上春雲覆苑牆，江亭晚色靜年芳。林花著雨燕脂落，水荇牽風翠帶長。龍武新軍深駐輦，芙蓉別殿謾焚香。何時詔此金錢會，暫醉佳人錦瑟旁。,描寫春天
至德二載，甫自京金光門出間道歸鳳翔。....,杜甫,此道昔歸順，西郊胡正繁。至今殘破膽，應有未招魂。近得歸京邑，移官豈至尊。無才日衰老，駐馬望千門。,
雷,杜甫,巫峽中宵動，滄江十月雷。龍蛇不成蟄，天地劃爭回。卻碾空山過，深蟠絕壁來。何須妒雲雨，霹靂楚王臺。,
雷,杜甫,大旱山嶽燋，密雲復無雨。南方瘴癘地，罹此農事苦。封內必舞雩，峽中喧擊鼓。真龍竟寂寞，土梗空俯僂。吁嗟公私病，稅斂缺不補。故老仰面啼，瘡痍向誰數。暴尪或前聞，鞭巫非稽古。請先偃甲兵，處分聽人主。萬邦但各業，一物休盡取。水旱其數然，堯湯免親睹。上天鑠金石，群盜亂豺虎。二者存一端，愆陽不猶愈。昨宵殷其雷，風過齊萬弩。復吹霾翳散，虛覺神靈聚。氣暍腸胃融，汗滋衣裳汙。吾衰尤拙計，失望築場圃。,
送率府程錄還鄉,杜甫,鄙夫行衰謝，抱病昏妄集。常時往還人，記一不識十。程侯晚相遇，與語才傑立。薰然耳目開，頗覺聰明入。千載得鮑叔，末契有所及。意鍾老柏青，義動修蛇蟄。若人可數見，慰我垂白泣。告別無淹晷，百憂復相襲。內愧突不黔，庶羞以賙給。素絲挈長魚，碧酒隨玉粒。途窮見交態，世梗悲路澀。東風吹春冰，泱莽后土溼。念君惜羽翮，既飽更思戢。莫作翻雲鶻，聞呼向禽急。,
龍門鎮,杜甫,細泉兼輕冰，沮洳棧道溼。不辭辛苦行，迫此短景急。石門雪雲隘，古鎮峰巒集。旌竿暮慘澹，風水白刃澀。胡馬屯成皋，防虞此何及。嗟爾遠戍人，山寒夜中泣。,
獨坐,杜甫,悲愁回白首，倚杖背孤城。江斂洲渚出，天虛風物清。滄溟服衰謝，朱紱負平生。仰羨黃昏鳥，投林羽翮輕。,
送長孫九侍御赴武威判官,杜甫,驄馬新鑿蹄，銀鞍被來好。繡衣黃白郎，騎向交河道。問君適萬里，取別何草草。天子憂涼州，嚴程到須早。去秋群胡反，不得無電掃。此行收遺甿，風俗方再造。族父領元戎，名聲國中老。奪我同官良，飄搖按城堡。使我不能餐，令我惡懷抱。若人才思闊，溟漲浸絕島。尊前失詩流，塞上得國寶。皇天悲送遠，雲雨白浩浩。東郊尚烽火，朝野色枯槁。西極柱亦傾，如何正穹昊。,
九日寄岑參,杜甫,出門復入門，兩腳但如舊。所向泥活活，思君令人瘦。沉吟坐西軒，飲食錯昏晝。寸步曲江頭，難為一相就。吁嗟呼蒼生，稼穡不可救。安得誅雲師，疇能補天漏。大明韜日月，曠野號禽獸。君子強逶迤，小人困馳驟。維南有崇山，恐與川浸溜。是節東籬菊，紛披為誰秀。岑生多新詩，性亦嗜醇酎。采采黃金花，何由滿衣袖。,重陽節
早發,杜甫,有求常百慮，斯文亦吾病。以茲朋故多，窮老驅馳並。早行篙師怠，席掛風不正。昔人戒垂堂，今則奚奔命。濤翻黑蛟躍，日出黃霧映。煩促瘴豈侵，頹倚睡未醒。僕伕問盥櫛，暮顏靦青鏡。隨意簪葛巾，仰慚林花盛。側聞夜來寇，幸喜囊中淨。艱危作遠客，幹請傷直性。薇蕨餓首陽，粟馬資歷聘。賤子欲適從，疑誤此二柄。,
驄馬行,杜甫,鄧公馬癖人共知，初得花驄大宛種。夙昔傳聞思一見，牽來左右神皆竦。雄姿逸態何崷崒，顧影驕嘶自矜寵。隅目青熒夾鏡懸，肉駿碨礌連錢動。朝來久試華軒下，未覺千金滿高價。赤汗微生白雪毛，銀鞍卻覆香羅帕。卿家舊賜公取之，天廄真龍此其亞。晝洗須騰涇渭深，朝趨可刷幽並夜。吾聞良驥老始成，此馬數年人更驚。豈有四蹄疾於鳥，不與八駿俱先鳴。時俗造次那得致，雲霧晦冥方降精。近聞下詔喧都邑，肯使騏驎地上行。,
縛雞行,杜甫,小奴縛雞向市賣，雞被縛急相喧爭。家中厭雞食蟲蟻，不知雞賣還遭烹。蟲雞於人何厚薄，我斥奴人解其縛。雞蟲得失無了時，注目寒江倚山閣。,人生
三絕句,杜甫,前年渝州殺刺史，今年開州殺刺史。群盜相隨劇虎狼，食人更肯留妻子。二十一家同入蜀，惟殘一人出駱谷。自說二女齧臂時，回頭卻向秦雲哭。殿前兵馬雖驍雄，縱暴略與羌渾同。聞道殺人漢水上，婦女多在官軍中。,
題玄武禪師屋壁,杜甫,何年顧虎頭，滿壁畫瀛州。赤日石林氣，青天江海流。錫飛常近鶴，杯度不驚鷗。似得廬山路，真隨惠遠遊。,
謁文公上方,杜甫,野寺隱喬木，山僧高下居。石門日色異，絳氣橫扶疏。窈窕入風磴，長蘆紛卷舒。庭前猛虎臥，遂得文公廬。俯視萬家邑，煙塵對階除。吾師雨花外，不下十年餘。長者自布金，禪龕只晏如。大珠脫玷翳，白月當空虛。甫也南北人，蕪蔓少耘鋤。久遭詩酒汙，何事忝簪裾。王侯與螻蟻，同盡隨丘墟。願聞第一義，迴向心地初。金篦刮眼膜，價重百車渠。無生有汲引，茲理儻吹噓。,
清明二首,杜甫,朝來新火起新煙，湖色春光淨客船。繡羽銜花他自得，紅顏騎竹我無緣。胡童結束還難有，楚女腰肢亦可憐。不見定王城舊處，長懷賈傅井依然。虛沾焦舉為寒食，實藉嚴君賣卜錢。鐘鼎山林各天性，濁醪粗飯任吾年。此身飄泊苦西東，右臂偏枯半耳聾。寂寂系舟雙下淚，悠悠伏枕左書空。十年蹴踘將雛遠，萬里鞦韆習俗同。旅雁上雲歸紫塞，家人鑽火用青楓。秦城樓閣煙花裡，漢主山河錦繡中。風水春來洞庭闊，白蘋愁殺白頭翁。,清明節
病後遇過王倚飲贈歌,杜甫,麟角鳳觜世莫識，煎膠續絃奇自見。尚看王生抱此懷，在於甫也何由羨。且遇王生慰疇昔，素知賤子甘貧賤。酷見凍餒不足恥，多病沈年苦無健。王生怪我顏色惡，答雲伏枕艱難遍，瘧癘三秋孰可忍，寒熱百日相交戰。頭白眼暗坐有胝，肉黃皮皺命如線。惟生哀我未平復，為我力致美餚膳。遣人向市賒香粳，喚婦出房親自饌。長安冬菹酸且綠，金城土酥靜如練。兼求富豪且割鮮，密沽斗酒諧終宴。故人情義晚誰似，令我手腳輕欲漩。老馬為駒信不虛，當時得意況深眷。但使殘年飽吃飯，只願無事常相見。,
夏日李公見訪,杜甫,遠林暑氣薄，公子過我遊。貧居類村塢，僻近城南樓。帝舍頗淳樸，所願亦易求。隔屋喚西家，借問有酒不。牆頭過濁醪，展席俯長流。清風左右至，客意已驚秋。巢多眾鳥鬥，葉密鳴蟬稠。苦道此物聒，孰謂吾廬幽。水花晚色靜，庶足充淹留。預恐尊中盡，更起為君謀。,
梅雨,杜甫,南京犀浦道，四月熟黃梅。湛湛長江去，冥冥細雨來。茅茨疏易溼，雲霧密難開。竟日蛟龍喜，盤渦與岸回。,描寫雨
村夜,杜甫,蕭蕭風色暮，江頭人不行。村舂雨外急，鄰火夜深明。胡羯何多難，漁樵寄此生。中原有兄弟，萬里正含情。,
三絕句,杜甫,楸樹馨香倚釣磯，斬新花蕊未應飛。不如醉裡風吹盡，可忍醒時雨打稀。門外鸕鶿去不來，沙頭忽見眼相猜。自今已後知人意，一日須來一百回。無數春筍滿林生，柴門密掩斷人行。會須上番看成竹，客至從嗔不出迎。,
入奏行贈西山檢察使竇侍御,杜甫,竇侍御，驥之子，鳳之雛。年未三十忠義俱，骨鯁絕代無。炯如一段清冰出萬壑，置在迎風寒露之玉壺。蔗漿歸廚金碗凍，洗滌煩熱足以寧君軀。政用疏通合典則，戚聯豪貴耽文儒。兵革未息人未蘇，天子亦念西南隅。吐蕃憑陵氣頗粗，竇氏檢察應時須。運糧繩橋壯士喜，斬木火井窮猿呼。八州刺史思一戰，三城守邊卻可圖。此行入奏計未小，密奉聖旨恩宜殊。繡衣春當霄漢立，彩服日向庭闈趨。省郎京尹必俯拾，江花未落還成都。江花未落還成都，肯訪浣花老翁無。為君酤酒滿眼酤，與奴白飯馬青芻。,
麗春,杜甫,百草競春華，麗春應最勝。少須好顏色，多漫枝條剩。紛紛桃李枝，處處總能移。如何貴此重，卻怕有人知。,描寫春天
小園,杜甫,由來巫峽水，本自楚人家。客病留因藥，春深買為花。秋庭風落果，瀼岸雨頹沙。問俗營寒事，將詩待物華。,
別贊上人,杜甫,百川日東流，客去亦不息。我生苦漂盪，何時有終極。贊公釋門老，放逐來上國。還為世塵嬰，頗帶憔悴色。楊枝晨在手，豆子雨已熟。是身如浮雲，安可限南北。異縣逢舊友，初忻寫胸臆。天長關塞寒，歲暮飢凍逼。野風吹征衣，欲別向曛黑。馬嘶思故櫪，歸鳥盡斂翼。古來聚散地，宿昔長荊棘。相看俱衰年，出處各努力。,
杜鵑,杜甫,西川有杜鵑，東川無杜鵑。涪萬無杜鵑，雲安有杜鵑。我昔遊錦城，結廬錦水邊。有竹一頃餘，喬木上參天。杜鵑暮春至，哀哀叫其間。我見常再拜，重是古帝魂。生子百鳥巢，百鳥不敢嗔。仍為喂其子，禮若奉至尊。鴻雁及羔羊，有禮太古前。行飛與跪乳，識序如知恩。聖賢古法則，付與後世傳。君看禽鳥情，猶解事杜鵑。,
搗衣,杜甫,亦知戍不返，秋至拭清砧。已近苦寒月，況經長別心。寧辭搗熨倦，一寄塞垣深。用盡閨中力，君聽空外音。,
沙苑行,杜甫,君不見左輔白沙如白水，繚以周牆百餘裡。龍媒昔是渥窪生，汗血今稱獻於此。苑中騋牝三千匹，豐草青青寒不死。食之豪健西域無，每歲攻駒冠邊鄙。王有虎臣司苑門，入門天廄皆雲屯。驌驦一骨獨當御，春秋二時歸至尊。至尊內外馬盈億，伏櫪在坰空大存。逸群絕足信殊傑，倜儻權奇難具論。累累塠阜藏奔突，往往坡陀縱超越。角壯翻同麋鹿遊，浮深簸盪黿鼉窟。泉出巨魚長比人，丹砂作尾黃金鱗。豈知異物同精氣，雖未成龍亦有神。,
百憂集行,杜甫,憶年十五心尚孩，健如黃犢走復來。庭前八月梨棗熟，一日上樹能千回。即今倏忽已五十，坐臥只多少行立。強將笑語供主人，悲見生涯百憂集。入門依舊四壁空，老妻睹我顏色同。痴兒未知父子禮，叫怒索飯啼門東。,
渡江,杜甫,春江不可渡，二月已風濤。舟楫欹斜疾，魚龍偃臥高。渚花兼素錦，汀草亂青袍。戲問垂綸客，悠悠見汝曹。,
落日,杜甫,落日在簾鉤，溪邊春事幽。芳菲緣岸圃，樵爨倚灘舟。啅雀爭枝墜，飛蟲滿院遊。濁醪誰造汝，一酌散千憂。,
春歸,杜甫,苔徑臨江竹，茅檐覆地花。別來頻甲子，倏忽又春華。倚杖看孤石，傾壺就淺沙。遠鷗浮水靜，輕燕受風斜。世路雖多梗，吾生亦有涯。此身醒復醉，乘興即為家。,
可嘆,杜甫,天上浮雲如白衣，斯須改變如蒼狗。古往今來共一時，人生萬事無不有。近者抉眼去其夫，河東女兒身姓柳。丈夫正色動引經，酆城客子王季友。群書萬卷常闇誦，孝經一通看在手。貧窮老瘦家賣屐，好事就之為攜酒。豫章太守高帝孫，引為賓客敬頗久。聞道三年未曾語，小心恐懼閉其口。太守得之更不疑，人生反覆看亦醜。明月無瑕豈容易，紫氣鬱鬱猶衝鬥。時危可仗真豪俊，二人得置君側否。太守頃者領山南，邦人思之比父母。王生早曾拜顏色，高山之外皆培塿。用為羲和天為成，用平水土地為厚。王也論道阻江湖，李也丞疑曠前後。死為星辰終不滅，致君堯舜焉肯朽。吾輩碌碌飽飯行，風后力牧長回首。,
夜宴左氏莊,杜甫,風林纖月落，衣露淨琴張。暗水流花徑，春星帶草堂。檢書燒燭短，看劍引杯長。詩罷聞吳詠，扁舟意不忘。,
白絲行,杜甫,繅絲須長不須白，越羅蜀錦金粟尺。象床玉手亂殷紅，萬草千花動凝碧。已悲素質隨時染，裂下鳴機色相射。美人細意熨帖平，裁縫滅盡針線跡。春天衣著為君舞，蛺蝶飛來黃鸝語。落絮遊絲亦有情，隨風照日宜輕舉。香汗輕塵汙顏色，開新合故置何許。君不見才士汲引難，恐懼棄捐忍羈旅。,
渼陂西南臺,杜甫,高臺面蒼陂，六月風日冷。蒹葭離披去，天水相與永。懷新目似擊，接要心已領。仿像識鮫人，空濛辨魚艇。錯磨終南翠，顛倒白閣影。崷崒增光輝，乘陵惜俄頃。勞生愧嚴鄭，外物慕張邴。世復輕驊騮，吾甘雜蛙黽。知歸俗可忽，取適事莫並。身退豈待官，老來苦便靜。況資菱芡足，庶結茅茨迥。從此具扁舟，彌年逐清景。,
得舍弟訊息,杜甫,風吹紫荊樹，色與春庭暮。花落辭故枝，風回返無處。骨肉恩書重，漂泊難相遇。猶有淚成河，經天覆東注。,
得舍弟訊息,杜甫,亂後誰歸得，他鄉勝故鄉。直為心厄苦，久念與存亡。汝書猶在壁，汝妾已辭房。舊犬知愁恨，垂頭傍我床。,
瘦馬行,杜甫,東郊瘦馬使我傷，骨骼硉兀如堵牆。絆之慾動轉欹側，此豈有意仍騰驤。細看六印帶官字，眾道三軍遺路旁。皮幹剝落雜泥滓，毛暗蕭條連雪霜。去歲奔波逐餘寇，驊騮不慣不得將。士卒多騎內廄馬，惆悵恐是病乘黃。當時歷塊誤一蹶，委棄非汝能周防。見人慘澹若哀訴，失主錯莫無晶光。天寒遠放雁為伴，日暮不收烏啄瘡。誰家且養願終惠，更試明年春草長。,
太平寺泉眼,杜甫,招提憑高岡，疏散連草莽。出泉枯柳根，汲引歲月古。石間見海眼，天畔縈水府。廣深丈尺間，宴息敢輕侮。青白二小蛇，幽姿可時睹。如絲氣或上，爛熳為雲雨。山頭到山下，鑿井不盡土。取供十方僧，香美勝牛乳。北風起寒文，弱藻舒翠縷。明涵客衣淨，細蕩林影趣。何當宅下流，餘潤通藥圃。三春溼黃精，一食生毛羽。,
江上值水如海勢聊短述,杜甫,為人性僻耽佳句，語不驚人死不休。老去詩篇渾漫與，春來花鳥莫深愁。新添水檻供垂釣，故著浮槎替入舟。焉得思如陶謝手，令渠述作與同遊。,
壯遊,杜甫,往昔十四五，出遊翰墨場。斯文崔魏徒，以我似班揚。七齡思即壯，開口詠鳳凰。九齡書大字，有作成一囊。性豪業嗜酒，嫉惡懷剛腸。脫略小時輩，結交皆老蒼。飲酣視八極，俗物都茫茫。東下姑蘇臺，已具浮海航。到今有遺恨，不得窮扶桑。王謝風流遠，闔廬丘墓荒。劍池石壁仄，長洲荷芰香。嵯峨閶門北，清廟映回塘。每趨吳太伯，撫事淚浪浪。枕戈憶勾踐，渡浙想秦皇。蒸魚聞匕首，除道哂要章。越女天下白，鑑湖五月涼。剡溪蘊秀異，欲罷不能忘。歸帆拂天姥，中歲貢舊鄉。氣劘屈賈壘，目短曹劉牆。忤下考功第，獨辭京尹堂。放蕩齊趙間，裘馬頗清狂。春歌叢臺上，冬獵青丘旁。呼鷹皁櫪林，逐獸雲雪岡。射飛曾縱鞚，引臂落鶖鶬。蘇侯據鞍喜，忽如攜葛強。快意八九年，西歸到咸陽。許與必詞伯，賞遊實賢王。曳裾置醴地，奏賦入明光。天子廢食召，群公會軒裳。脫身無所愛，痛飲信行藏。黑貂不免敝，斑鬢兀稱觴。杜曲晚耆舊，四郊多白楊。坐深鄉黨敬，日覺死生忙。朱門任傾奪，赤族迭罹殃。國馬竭粟豆，官雞輸稻粱。舉隅見煩費，引古惜興亡。河朔風塵起，岷山行幸長。兩宮各警蹕，萬里遙相望。崆峒殺氣黑，少海旌旗黃。禹功亦命子，涿鹿親戎行。翠華擁英嶽，螭虎啖豺狼。爪牙一不中，胡兵更陸梁。大軍載草草，凋瘵滿膏肓。備員竊補袞，憂憤心飛揚。上感九廟焚，下憫萬民瘡。斯時伏青蒲，廷爭守禦床。君辱敢愛死，赫怒幸無傷。聖哲體仁恕，宇縣復小康。哭廟灰燼中，鼻酸朝未央。小臣議論絕，老病客殊方。鬱郁苦不展，羽翮困低昂。秋風動哀壑，碧蕙捐微芳。之推避賞從，漁父濯滄浪。榮華敵勳業，歲暮有嚴霜。吾觀鴟夷子，才格出尋常。群凶逆未定，側佇英俊翔。·38·,
薛端薛復筵簡薛華醉歌,杜甫,文章有神交有道，端復得之名譽早。愛客滿堂盡豪翰，開筵上日思芳草。安得健步移遠梅，亂插繁花向晴昊。千里猶殘舊冰雪，百壺且試開懷抱。垂老惡聞戰鼓悲，急觴為緩憂心搗。少年努力縱談笑，看我形容已枯槁。坐中薛華善醉歌，歌辭自作風格老。近來海內為長句，汝與山東李白好。何劉沈謝力未工，才兼鮑昭愁絕倒。諸生頗盡新知樂，萬事終傷不自保。氣酣日落西風來，願吹野水添金盃。如澠之酒常快意，亦知窮愁安在哉。忽憶雨時秋井塌，古人白骨生青苔，如何不飲令心哀。,
苦雨奉寄隴西公兼呈王徵士,杜甫,今秋乃淫雨，仲月來寒風。群木水光下，永珍雲氣中。所思礙行潦，九里信不通。悄悄素滻路，迢迢天漢東。願騰六尺馬，背若孤征鴻。劃見公子面，超然歡笑同。奮飛既胡越，侷促傷樊籠。一飯四五起，憑軒心力窮。嘉蔬沒混濁，時菊碎榛叢。鷹隼亦屈猛，烏鳶何所蒙。式瞻北鄰居，取適南巷翁。掛席釣川漲，焉知清興終。,
返照,杜甫,楚王宮北正黃昏，白帝城西過雨痕。返照入江翻石壁，歸雲擁樹失山村。衰年肺病唯高枕，絕塞愁時早閉門。不可久留豺虎亂，南方實有未招魂。,
返照,杜甫,返照開巫峽，寒空半有無。已低魚復暗，不盡白鹽孤。荻岸如秋水，鬆門似畫圖。牛羊識僮僕，既夕應傳呼。,
九成宮,杜甫,蒼山入百里，崖斷如杵臼。曾宮憑風回，岌嶪土囊口。立神扶棟樑，鑿翠開戶牖。其陽產靈芝，其陰宿牛鬥。紛披長鬆倒，揭山櫱怪石走。哀猿啼一聲，客淚迸林藪。荒哉隋家帝，制此今頹朽。向使國不亡，焉為巨唐有。雖無新增修，尚置官居守。巡非瑤水遠，跡是雕牆後。我行屬時危，仰望嗟嘆久。天王守太白，駐馬更搔首。,
昔遊,杜甫,昔者與高李，晚登單父臺。寒蕪際碣石，萬里風雲來。桑柘葉如雨，飛藿去裴回。清霜大澤凍，禽獸有餘哀。是時倉廩實，洞達寰區開。猛士思滅胡，將帥望三臺。君王無所惜，駕馭英雄材。幽燕盛用武，供給亦勞哉。吳門轉粟帛，泛海陵蓬萊。肉食三十萬，獵射起黃埃。隔河憶長眺，青歲已摧頹。不及少年日，無復故人杯。賦詩獨流涕，亂世想賢才。有能市駿骨，莫恨少龍媒。商山議得失，蜀主脫嫌猜。呂尚封國邑，傅說已鹽梅。景晏楚山深，水鶴去低迴。龐公任本性，攜子臥蒼苔。,
陳拾遺故宅,杜甫,拾遺平昔居，大屋尚修椽。悠揚荒山日，慘澹故園煙。位下曷足傷，所貴者聖賢。有才繼騷雅，哲匠不比肩。公生揚馬後，名與日月懸。同遊英俊人，多秉輔佐權。彥昭超玉價，郭振起通泉。到今素壁滑，灑翰銀鉤連。盛事會一時，此堂豈千年。終古立忠義，感遇有遺編。,
與李十二白同尋範十隱居,杜甫,李侯有佳句，往往似陰鏗。餘亦東蒙客，憐君如弟兄。醉眠秋共被，攜手日同行。更想幽期處，還尋北郭生。入門高興發，侍立小童清。落景聞寒杵，屯雲對古城。向來吟橘頌，誰與討蓴羹？不願論簪笏，悠悠滄海情。,
示從孫濟,杜甫,平明跨驢出，未知適誰門。權門多噂沓，且復尋諸孫。諸孫貧無事，宅舍如荒村。堂前自生竹，堂後自生萱。萱草秋已死，竹枝霜不蕃。淘米少汲水，汲多井水渾。刈葵莫放手，放手傷葵根。阿翁懶惰久，覺兒行步奔。所來為宗族，亦不為盤飧。小人利口實，薄俗難可論。勿受外嫌猜，同姓古所敦。,
玉華宮,杜甫,溪回松風長，蒼鼠竄古瓦。不知何王殿，遺構絕壁下。陰房鬼火青，壞道哀湍瀉。萬籟真笙竽，秋色正蕭灑。美人為黃土，況乃粉黛假。當時侍金輿，故物獨石馬。憂來藉草坐，浩歌淚盈把。冉冉征途間，誰是長年者。,
魏將軍歌,杜甫,將軍昔著從事衫，鐵馬馳突重兩銜。披堅執銳略西極，崑崙月窟東嶄巖。君門羽林萬猛士，惡若哮虎子所監。五年起家列霜戟，一日過海收風帆。平生流輩徒蠢蠢，長安少年氣欲盡。魏侯骨聳精爽緊，華嶽峰尖見秋隼。星躔寶校金盤陀，夜騎天駟超天河。欃槍熒惑不敢動，翠蕤雲旓相蕩摩。吾為子起歌都護，酒闌插劍肝膽露。鉤陳蒼蒼風玄武，萬歲千秋奉明主，臨江節士安足數。,
閿鄉姜七少府設膾，戲贈長歌,杜甫,姜侯設膾當嚴冬，昨日今日皆天風。河東未漁不宜得，鑿冰恐侵河伯宮。饔人受魚鮫人手，洗魚磨刀魚眼紅。無聲細下飛碎雪，有骨已剁嘴春蔥。偏勸腹腴愧年少，軟炊香飯緣老翁。落砧何曾白紙溼，放箸未覺金盤空。新歡便飽姜侯德，清觴異味情屢極。東歸貪路自覺難，欲別上馬身無力。可憐為人好心事，於我見子真顏色。不恨我衰子貴時，悵望且為今相義。,
病馬,杜甫,乘爾亦已久，天寒關塞深。塵中老盡力，歲晚病傷心。毛骨豈殊眾，馴良猶至今。物微意不淺，感動一沉吟。,
昔遊,杜甫,昔謁華蓋君，深求洞宮腳。玉棺已上天，白日亦寂寞。暮升艮岑頂，巾幾猶未卻。弟子四五人，入來淚俱落。餘時遊名山，發軔在遠壑。良覿違夙願，含悽向寥廓。林昏罷幽磬，竟夜伏石閣。王喬下天壇，微月映皓鶴。晨溪向虛駃，歸徑行已昨。豈辭青鞋胝，悵望金匕藥。東蒙赴舊隱，尚憶同志樂。休事董先生，於今獨蕭索。胡為客關塞，道意久衰薄。妻子亦何人，丹砂負前諾。雖悲鬒髮變，未憂筋力弱。扶藜望清秋，有興入廬霍。,
漫興九首,杜甫,眼見客愁愁不醒，無賴春色到江亭。即遣花開深造次，便覺鶯語太丁寧。手種桃李非無主，野老牆低還似家。恰似春風相欺得，夜來吹折數枝花。熟知茅齋絕低小，江上燕子故來頻。銜泥點汙琴書內，更接飛蟲打著人。二月已破三月來，漸老逢春能幾回。莫思身外無窮事，且盡生前有限杯。腸斷春江欲盡頭，杖藜徐步立芳洲。顛狂柳絮隨風去，輕薄桃花逐水流。懶慢無堪不出村，呼兒日在掩柴門。蒼苔濁酒林中靜，碧水春風野外昏。糝徑楊花鋪白氈，點溪荷葉疊青錢。筍根稚子無人見，沙上鳧雛傍母眠。舍西柔桑葉可拈，江畔細麥復纖纖。人生幾何春已夏，不放香醪如蜜甜。隔戶楊柳弱嫋嫋，恰似十五女兒腰。誰謂朝來不作意，狂風挽斷最長條。,
舟中,杜甫,風餐江柳下，雨臥驛樓邊。結纜排魚網，連檣並米船。今朝雲細薄，昨夜月清圓。飄泊南庭老，只應學水仙。,
丁香,杜甫,丁香體柔弱，亂結枝猶墊。細葉帶浮毛，疏花披素豔。深栽小齋後，庶近幽人佔。晚墮蘭麝中，休懷粉身念。,
戲題寄上漢中王三首,杜甫,西漢親王子，成都老客星。百年雙白鬢，一別五秋螢。忍斷杯中物，祗看座右銘。不能隨皁蓋，自醉逐浮萍。策杖時能出，王門異昔遊。已知嗟不起，未許醉相留。蜀酒濃無敵，江魚美可求。終思一酩酊，淨掃雁池頭。群盜無歸路，衰顏會遠方。尚憐詩警策，猶記酒顛狂。魯衛彌尊重，徐陳略喪亡。空餘枚叟在，應念早升堂。,
故武衛將軍輓歌三首,杜甫,嚴警當寒夜，前軍落大星。壯夫思感決，哀詔惜精靈。王者今無戰，書生已勒銘。封侯意疏闊，編簡為誰青。舞劍過人絕，鳴弓射獸能。銛鋒行愜順，猛噬失蹻騰。赤羽千夫膳，黃河十月冰。橫行沙漠外，神速至今稱。哀輓青門去，新阡絳水遙。路人紛雨泣，天意颯風飄。部曲精仍銳，匈奴氣不驕。無由睹雄略，大樹日蕭蕭。,
去蜀,杜甫,五載客蜀郡，一年居梓州。如何關塞阻，轉作瀟湘遊。世事已黃髮，殘生隨白鷗。安危大臣在，不必淚長流。,
風雨看舟前落花，戲為新句,杜甫,江上人家桃樹枝，春寒細雨出疏籬。影遭碧水潛勾引，風妒紅花卻倒吹。吹花困癲傍舟楫，水光風力俱相怯。赤憎輕薄遮入懷，珍重分明不來接。溼久飛遲半日高，縈沙惹草細於毛。蜜蜂蝴蝶生情性，偷眼蜻蜓避百勞。,
有懷台州鄭十八司戶虔,杜甫,天台隔三江，風浪無晨暮。鄭公縱得歸，老病不識路。昔如水上鷗，今如罝中兔。性命由他人，悲辛但狂顧。山鬼獨一腳，蝮蛇長如樹。呼號傍孤城，歲月誰與度。從來御魑魅，多為才名誤。夫子嵇阮流，更被時俗惡。海隅微小吏，眼暗發垂素。黃帽映青袍，非供折腰具。平生一杯酒，見我故人遇。相望無所成，乾坤莽回互。,
遣興二首,杜甫,天用莫如龍，有時系扶桑。頓轡海徒湧，神人身更長。性命苟不存，英雄徒自強。吞聲勿複道，真宰意茫茫。地用莫如馬，無良復誰記。此日千里鳴，追風可君意。君看渥窪種，態與駑駘異。不雜蹄齧間，逍遙有能事。,
獨酌,杜甫,步屨深林晚，開樽獨酌遲。仰蜂黏落絮，行蟻上枯梨。薄劣慚真隱，幽偏得自怡。本無軒冕意，不是傲當時。,
苦竹,杜甫,青冥亦自守，軟弱強扶持。味苦夏蟲避，叢卑春鳥疑。軒墀曾不重，翦伐欲無辭。幸近幽人屋，霜根結在茲。,
醉歌行,杜甫,陸機二十作文賦，汝更小年能綴文。總角草書又神速，世上兒子徒紛紛。驊騮作駒已汗血，鷙鳥舉翮連青雲。詞源倒流三峽水，筆陣獨掃千人軍。只今年才十六七，射策君門期第一。舊穿楊葉真自知，暫蹶霜蹄未為失。偶然擢秀非難取，會是排風有毛質。汝身已見唾成珠，汝伯何由發如漆。春光澹沱秦東亭，渚蒲牙白水荇青。風吹客衣日杲杲，樹攪離思花冥冥。酒盡沙頭雙玉瓶，眾賓皆醉我獨醒。乃知貧賤別更苦，吞聲躑躅涕淚零。,
游龍門奉先寺,杜甫,已從招提遊，更宿招提境。陰壑生虛籟，月林散清影。天闕象緯逼，雲臥衣裳冷。欲覺聞晨鐘，令人發深省。,
至日遣興，奉寄北省舊閣老、兩院故人二首,杜甫,去歲茲辰捧御床，五更三點入鵷行。欲知趨走傷心地，正想氛氳滿眼香。無路從容陪語笑，有時顛倒著衣裳。何人錯憶窮愁日，愁日愁隨一線長。憶昨逍遙供奉班，去年今日侍龍顏。麒麟不動爐煙上，孔雀徐開扇影還。玉幾由來天北極，朱衣只在殿中間。孤城此日堪腸斷，愁對寒雲雪滿山。,
歸燕,杜甫,不獨避霜雪，其如儔侶稀。四時無失序，八月自知歸。春色豈相訪，眾雛還識機。故巢儻未毀，會傍主人飛。,
杜鵑行,杜甫,君不見昔日蜀天子，化作杜鵑似老烏。寄巢生子不自啄，群鳥至今與哺雛。雖同君臣有舊禮，骨肉滿眼身羈孤。業工竄伏深樹裡，四月五月偏號呼。其聲哀痛口流血，所訴何事常區區。爾豈摧殘始發憤，羞帶羽翮傷形愚。蒼天變化誰料得，萬事反覆何所無。萬事反覆何所無，豈憶當殿群臣趨。,
雞,杜甫,紀德名標五，初鳴度必三。殊方聽有異，失次曉無慚。問俗人情似，充庖爾輩堪。氣交亭育際，巫峽漏司南。,
鸂鶒,杜甫,故使籠寬織，須知動損毛。看雲莫悵望，失水任呼號。六翮曾經剪，孤飛卒未高。且無鷹隼慮，留滯莫辭勞。,
陪裴使君登岳陽樓,杜甫,湖闊兼雲霧，樓孤屬晚晴。禮加徐孺子，詩接謝宣城。雪岸叢梅發，春泥百草生。敢違漁父問，從此更南征。,
溪漲,杜甫,當時浣花橋，溪水才尺餘。白石明可把，水中有行車。秋夏忽泛溢，豈惟入吾廬。蛟龍亦狼狽，況是鱉與魚。茲晨已半落，歸路跬步疏。馬嘶未敢動，前有深填淤。青青屋東麻，散亂床上書。不意遠山雨，夜來複何如。我遊都市間，晚憩必村墟。乃知久行客，終日思其居。,
早發射洪縣南途中作,杜甫,將老憂貧窶，筋力豈能及。征途乃侵星，得使諸病入。鄙人寡道氣，在困無獨立。俶裝逐徒旅，達曙凌險澀。寒日出霧遲，清江轉山急。僕伕行不進，駑馬若維縶。汀洲稍疏散，風景開怏悒。空慰所尚懷，終非曩遊集。衰顏偶一破，勝事難屢挹。茫然阮籍途，更灑楊朱泣。,
贈韋左丞丈濟,杜甫,左轄頻虛位，今年得舊儒。相門韋氏在，經術漢臣須。時議歸前烈，天倫恨莫俱。鴒原荒宿草，鳳沼接亨衢。有客雖安命，衰容豈壯夫。家人憂几杖，甲子混泥途。不謂矜餘力，還來謁大巫。歲寒仍顧遇，日暮且踟躕。老驥思千里，飢鷹待一呼。君能微感激，亦足慰榛蕪。,
陪李北海宴歷下亭,杜甫,東藩駐皁蓋，北渚臨清河。海右此亭古，濟南名士多。雲山已發興，玉佩仍當歌。修竹不受暑，交流空湧波。蘊真愜所遇，落日將如何？貴賤懼物役，從公難重過！,
送孔巢父謝病歸遊江東，兼呈李白,杜甫,巢父掉頭不肯住，東將入海隨煙霧。詩卷長留天地間，釣竿欲拂珊瑚樹。深山大澤龍蛇遠，春寒野陰風景暮。蓬萊織女回雲車，指點虛無是歸路。自是君身有仙骨，世人那得知其故。惜君只欲苦死留，富貴何如草頭露？蔡侯靜者意有餘，清夜置酒臨前除。罷琴惆悵月照席，幾歲寄我空中書？南尋禹穴見李白，道甫問訊今何如。,
敬贈鄭諫議十韻,杜甫,諫官非不達，詩義早知名。破的由來事，先鋒孰敢爭。思飄雲物外，律中鬼神驚。毫髮無遺恨，波瀾獨老成。野人寧得所，天意薄浮生。多病休儒服，冥搜信客旌。築居仙縹緲，旅食歲崢嶸。使者求顏闔，諸公厭禰衡。將期一諾重，欻使寸心傾。君見途窮哭，宜憂阮步兵。,
晚行口號,杜甫,三川不可到，歸路晚山稠。落雁浮寒水，飢烏集戍樓。市朝今日異，喪亂幾時休。遠愧樑江總，還家尚黑頭。,
驪山,杜甫,驪山絕望幸，花萼罷登臨。地下無朝燭，人間有賜金。鼎湖龍去遠，銀海雁飛深。萬歲蓬萊日，長懸舊羽林。,
冬末以事之東都，湖城東遇孟雲卿，復歸劉顥,杜甫,疾風吹塵暗河縣，行子隔手不相見。湖城城南一開眼，駐馬偶識雲卿面。向非劉顥為地主，懶回鞭轡成高宴。劉侯嘆我攜客來，置酒張燈促華饌。且將款曲終今夕，休語艱難尚酣戰。照室紅爐促曙光，縈窗素月垂文練。天開地裂長安陌，寒盡春生洛陽殿。豈知驅車復同軌，可惜刻漏隨更箭。人生會合不可常，庭樹雞鳴淚如線。,
贈虞十五司馬,杜甫,遠師虞祕監，今喜識玄孫。形像丹青逼，家聲器宇存。淒涼憐筆勢，浩蕩問詞源。爽氣金天豁，清談玉露繁。佇鳴南嶽鳳，欲化北溟鯤。交態知浮俗，儒流不異門。過逢聯客位，日夜倒芳尊。沙岸風吹葉，雲江月上軒。百年嗟已半，四座敢辭喧。書籍終相與，青山隔故園。,
楠樹為風雨所拔嘆,杜甫,倚江楠樹草堂前，故老相傳二百年。誅茅卜居總為此，五月彷彿聞寒蟬。東南飄風動地至，江翻石走流雲氣。幹排雷雨猶力爭，根斷泉源豈天意。滄波老樹性所愛，浦上童童一青蓋。野客頻留懼雪霜，行人不過聽竽籟。虎倒龍顛委榛棘，淚痕血點垂胸臆。我有新詩何處吟，草堂自此無顏色。,
冬到金華山觀，因得故拾遺陳公學堂遺蹟,杜甫,涪右眾山內，金華紫崔嵬。上有蔚藍天，垂光抱瓊臺。系舟接絕壁，杖策窮縈迴。四顧俯層巔，澹然川穀開。雪嶺日色死，霜鴻有餘哀。焚香玉女跪，霧裡仙人來。陳公讀書堂，石柱仄青苔。悲風為我起，激烈傷雄才。,
得舍弟訊息二首,杜甫,近有平陰信，遙憐舍弟存。側身千里道，寄食一家村。烽舉新酣戰，啼垂舊血痕。不知臨老日，招得幾人魂。汝懦歸無計，吾衰往未期。浪傳烏鵲喜，深負鶺鴒詩。生理何顏面，憂端且歲時。兩京三十口，雖在命如絲。,
得家書,杜甫,去憑遊客寄，來為附家書。今日知訊息，他鄉且舊居。熊兒幸無恙，驥子最憐渠。臨老羈孤極，傷時會合疏。二毛趨帳殿，一命侍鸞輿。北闕妖氛滿，西郊白露初。涼風新過雁，秋雨欲生魚。農事空山裡，眷言終荷鋤。,
冬日洛城北謁玄元皇帝廟,杜甫,配極玄都閟，憑虛禁御長。守祧嚴具禮，掌節鎮非常。碧瓦初寒外，金莖一氣旁。山河扶繡戶，日月近雕樑。仙李盤根大，猗蘭奕葉光。世家遺舊史，道德付今王。畫手看前輩，吳生遠擅場。森羅移地軸，妙絕動宮牆。五聖聯龍袞，千官列雁行。冕旒俱秀髮，旌旆盡飛揚。翠柏深留景，紅梨迥得霜。風箏吹玉柱，露井凍銀床。身退卑周室，經傳拱漢皇。穀神如不死，養拙更何鄉。,
李鄠縣丈人胡馬行,杜甫,丈人駿馬名胡騮，前年避胡過金牛。回鞭卻走見天子，朝飲漢水暮靈州。自矜胡騮奇絕代，乘出千人萬人愛。一聞說盡急難材，轉益愁向駑駘輩。頭上銳耳批秋竹，腳下高蹄削寒玉。始知神龍別有種，不比俗馬空多肉。洛陽大道時再清，累日喜得俱東行。鳳臆龍鬐未易識，側身注目長風生。,
貽阮隱居,杜甫,陳留風俗衰，人物世不數。塞上得阮生，迥繼先父祖。貧知靜者性，自益毛髮古。車馬入鄰家，蓬蒿翳環堵。清詩近道要，識子用心苦。尋我草徑微，褰裳蹋寒雨。更議居遠村，避喧甘猛虎。足明箕潁客，榮貴如糞土。,
赤谷,杜甫,天寒霜雪繁，遊子有所之。豈但歲月暮，重來未有期。晨發赤谷亭，險艱方自茲。亂石無改轍，我車已載脂。山深苦多風，落日童稚飢。悄然村墟迥，煙火何由追。貧病轉零落，故鄉不可思。常恐死道路，永為高人嗤。,
歸來,杜甫,客裡有所過，歸來知路難。開門野鼠走，散帙壁魚乾。洗杓開新醞，低頭拭小盤。憑誰給麴櫱，細酌老江干。,
柴門,杜甫,孤舟登瀼西，回首望兩崖。東城乾旱天，其氣如焚柴。長影沒窈窕，餘光散唅呀。大江蟠嵌根，歸海成一家。下衝割坤軸，竦壁攢鏌鋣。蕭颯灑秋色，氛昏霾日車。峽門自此始，最窄容浮查。禹功翊造化，疏鑿就欹斜。巨渠決太古，眾水為長蛇。風煙渺吳蜀，舟楫通鹽麻。我今遠遊子，飄轉混泥沙。萬物附本性，約身不願奢。茅棟蓋一床，清池有餘花。濁醪與脫粟，在眼無諮嗟。山荒人民少，地僻日夕佳。貧病固其常，富貴任生涯。老於干戈際，宅幸蓬蓽遮。石亂上雲氣，杉清延月華。賞妍又分外，理愜夫何誇。足了垂白年，敢居高士差。書此豁平昔，回首猶暮霞。,
至後,杜甫,冬至至後日初長，遠在劍南思洛陽。青袍白馬有何意，金谷銅駝非故鄉。梅花欲開不自覺，棣萼一別永相望。愁極本憑詩遣興，詩成吟詠轉淒涼。,
十二月一日三首,杜甫,今朝臘月春意動，雲安縣前江可憐。一聲何處送書雁，百丈誰家上水船。未將梅蕊驚愁眼，要取楸花媚遠天。明光起草人所羨，肺病幾時朝日邊。寒輕市上山煙碧，日滿樓前江霧黃。負鹽出井此溪女，打鼓發船何郡郎。新亭舉目風景切，茂陵著書消渴長。春花不愁不爛漫，楚客唯聽棹相將。即看燕子入山扉，豈有黃鸝歷翠微。短短桃花臨水岸，輕輕柳絮點人衣。春來準擬開懷久，老去親知見面稀。他日一杯難強進，重嗟筋力故山違。,
奉贈射洪李四丈,杜甫,丈人屋上烏，人好烏亦好。人生意氣豁，不在相逢早。南京亂初定，所向邑枯槁。遊子無根株，茅齋付秋草。東征下月峽，掛席窮海島。萬里須十金，妻孥未相保。蒼茫風塵際，蹭蹬騏驎老。志士懷感傷，心胸已傾倒。,
奉酬薛十二丈判官見贈,杜甫,忽忽峽中睡，悲風方一醒。西來有好鳥，為我下青冥。羽毛淨白雪，慘澹飛雲汀。既蒙主人顧，舉翮唳孤亭。持以比佳士，及此慰揚舲。清文動哀玉，見道發新硎。欲學鴟夷子，待勒燕山銘。誰重斷蛇劍，致君君未聽。志在麒麟閣，無心雲母屏。卓氏近新寡，豪家朱門扃。相如才調逸，銀漢會雙星。客來洗粉黛，日暮拾流螢。不是無膏火，勸郎勤六經。老夫自汲澗，野水日泠泠。我嘆黑頭白，君看銀印青。臥病識山鬼，為農知地形。誰矜坐錦帳，苦厭食魚腥。東西兩岸坼，橫水注滄溟。碧色忽惆悵，風雷搜百靈。空中右白虎，赤節引娉婷。自雲帝裡女，噀雨鳳凰翎。襄王薄行跡，莫學冷如丁，千秋一拭淚，夢覺有微馨。人生相感動，金石兩青熒。丈人但安坐，休辨渭與涇。龍蛇尚格鬥，灑血暗郊坰。吾聞聰明主，治國用輕刑。銷兵鑄農器，今古歲方寧。文王日儉德，俊乂始盈庭。榮華貴少壯，豈食楚江萍。,
贈翰林張四學士,杜甫,翰林逼華蓋，鯨力破滄溟。天上張公子，宮中漢客星。賦詩拾翠殿，佐酒望雲亭。紫誥仍兼綰，黃麻似六經。內分金帶赤，恩與荔枝青。無復隨高鳳，空餘泣聚螢。此生任春草，垂老獨漂萍。倘憶山陽會，悲歌在一聽。,
塞蘆子,杜甫,五城何迢迢，迢迢隔河水。邊兵盡東征，城內空荊杞。思明割懷衛，秀巖西未已。回略大荒來，崤函蓋虛爾。延州秦北戶，關防猶可倚。焉得一萬人，疾驅塞蘆子。岐有薛大夫，旁制山賊起。近聞昆戎徒，為退三百里。蘆關扼兩寇，深意實在此。誰能叫帝閽，胡行速如鬼。,
渼陂行,杜甫,岑參兄弟皆好奇，攜我遠來遊渼陂。天地黤慘忽異色，波濤萬頃堆琉璃。琉璃汗漫泛舟入，事殊興極憂思集。鼉作鯨吞不復知，惡風白浪何嗟及。主人錦帆相為開，舟子喜甚無氛埃。鳧鷖散亂棹謳發，絲管啁啾空翠來。沈竿續蔓深莫測，菱葉荷花靜如拭。宛在中流渤澥清，下歸無極終南黑。半陂已南純浸山，動影裊窕衝融間。船舷暝戛雲際寺，水面月出藍田關。此時驪龍亦吐珠，馮夷擊鼓群龍趨。湘妃漢女出歌舞，金支翠旗光有無。咫尺但愁雷雨至，蒼茫不曉神靈意。少壯幾時奈老何，向來哀樂何其多。,
承沈八丈東美徐膳部員外，阻雨未遂馳賀，奉,杜甫,今日西京掾，多除內省郎。通家惟沈氏，謁帝似馮唐。詩律群公問，儒門舊史長。清秋便寓直，列宿頓輝光。未暇申宴慰，含情空激揚。司存何所比，膳部默悽傷。貧賤人事略，經過霖潦妨。禮同諸父長，恩豈布衣忘。天路牽騏驥，雲臺引棟樑。徒懷貢公喜，颯颯鬢毛蒼。,
搖落,杜甫,搖落巫山暮，寒江東北流。煙塵多戰鼓，風浪少行舟。鵝費羲之墨，貂餘季子裘。長懷報明主，臥病復高秋。,
和賈舍人早朝,杜甫,五夜漏聲催曉箭，九重春色醉仙桃。旌旗日暖龍蛇動，宮殿風微燕雀高。朝罷香菸攜滿袖，詩成珠玉在揮毫。欲知世掌絲綸美，池上於今有鳳毛。,
鹽井,杜甫,滷中草木白，青者官鹽煙。官作既有程，煮鹽煙在川。汲井歲榾榾，出車日連連。自公斗三百，轉致斛六千。君子慎止足，小人苦喧闐。我何良嘆嗟，物理固自然。,
泥功山,杜甫,朝行青泥上，暮在青泥中。泥濘非一時，版築勞人功。不畏道途永，乃將汩沒同。白馬為鐵驪，小兒成老翁。哀猿透卻墜，死鹿力所窮。寄語北來人，後來莫匆匆。,
對雨,杜甫,莽莽天涯雨，江邊獨立時。不愁巴道路，恐溼漢旌旗。雪嶺防秋急，繩橋戰勝遲。西戎甥舅禮，未敢背恩私。,
閬水歌,杜甫,嘉陵江色何所似，石黛碧玉相因依。正憐日破浪花出，更復春從沙際歸。巴童蕩槳欹側過，水雞銜魚來去飛。閬中勝事可腸斷，閬州城南天下稀。,
負薪行,杜甫,夔州處女發半華，四十五十無夫家。更遭喪亂嫁不售，一生抱恨堪諮嗟。土風坐男使女立，應當門戶女出入。十猶八九負薪歸，賣薪得錢應供給。至老雙鬟只垂頸，野花山葉銀釵並。筋力登危集市門，死生射利兼鹽井。面妝首飾雜啼痕，地褊衣寒困石根。若道巫山女粗醜，何得此有昭君村。,
今夕行,杜甫,今夕何夕歲雲徂，更長燭明不可孤。咸陽客舍一事無，相與博塞為歡娛。馮陵大叫呼五白，袒跣不肯成梟盧。英雄有時亦如此，邂逅豈即非良圖。君莫笑，劉毅從來布衣願，家無儋石輸百萬。,
陪王侍御同登東山最高頂，宴姚通泉，晚攜酒,杜甫,姚公美政誰與儔，不減昔時陳太丘。邑中上客有柱史，多暇日陪驄馬遊。東山高頂羅珍羞，下顧城郭銷我憂。清江白日落欲盡，復攜美人登彩舟。笛聲憤怨哀中流，妙舞逶迤夜未休。燈前往往大魚出，聽曲低昂如有求。三更風起寒浪湧，取樂喧呼覺船重。滿空星河光破碎，四座賓客色不動。請公臨深莫相違，回船罷酒上馬歸。人生歡會豈有極，無使霜過沾人衣。,
北風,杜甫,北風破南極，朱鳳日威垂。洞庭秋欲雪，鴻雁將安歸。十年殺氣盛，六合人煙稀。吾慕漢初老，時清猶茹芝。,
虢國夫人（一作《張祜集》靈臺二首之一）,杜甫,虢國夫人承主恩，平明騎馬入宮門。卻嫌脂粉汙顏色，淡掃峨眉朝至尊。,唐詩三百首
惜別行，送向卿進奉端午御衣之上都,杜甫,肅宗昔在靈武城，指揮猛將收鹹京。向公泣血灑行殿，佐佑卿相乾坤平。逆胡冥寞隨煙燼，卿家兄弟功名震。麒麟圖畫鴻雁行，紫極出入黃金印。尚書勳業超千古，雄鎮荊州繼吾祖。裁縫雲霧成御衣，拜跪題封向端午。向卿將命寸心赤，青山落日江潮白。卿到朝廷說老翁，漂零已是滄浪客。,
醉歌行，贈公安顏少府請顧八題壁,杜甫,神仙中人不易得，顏氏之子才孤標。天馬長鳴待駕馭，秋鷹整翮當雲霄。君不見東吳顧文學，君不見西漢杜陵老。詩家筆勢君不嫌，詞翰升堂為君掃。是日霜風凍七澤，烏蠻落照銜赤壁。酒酣耳熱忘頭白，感君意氣無所惜，一為歌行歌主客。,
陪諸貴公子丈八溝攜妓納涼，晚際遇雨二首,杜甫,落日放船好，輕風生浪遲。竹深留客處，荷淨納涼時。公子調冰水，佳人雪藕絲。片雲頭上黑，應是雨催詩。雨來沾席上，風急打船頭。越女紅裙溼，燕姬翠黛愁。纜侵堤柳系，幔宛浪花浮。歸路翻蕭颯，陂塘五月秋。,
喜聞官軍已臨賊境二十韻,杜甫,胡虜潛京縣，官軍擁賊壕。鼎魚猶假息，穴蟻欲何逃。帳殿羅玄冕，轅門照白袍。秦山當警蹕，漢苑入旌旄。路失羊腸險，雲橫雉尾高。五原空壁壘，八水散風濤。今日看天意，遊魂貸爾曹。乞降那更得，尚詐莫徒勞。元帥歸龍種，司空握豹韜。前軍蘇武節，左將呂虔刀。兵氣回飛鳥，威聲沒巨鰲。戈鋋開雪色，弓矢尚秋毫。天步艱方盡，時和運更遭。誰雲遺毒螫，已是沃腥臊。睿想丹墀近，神行羽衛牢。花門騰絕漠，拓羯渡臨洮。此輩感恩至，羸俘何足操。鋒先衣染血，騎突劍吹毛。喜覺都城動，悲憐子女號。家家賣釵釧，只待獻春醪。,
憶弟二首,杜甫,喪亂聞吾弟，飢寒傍濟州。人稀吾不到，兵在見何由。憶昨狂催走，無時病去憂。即今千種恨，惟共水東流。且喜河南定，不問鄴城圍。百戰今誰在，三年望汝歸。故園花自發，春日鳥還飛。斷絕人煙久，東西訊息稀。,
橫吹曲辭·前出塞九首,杜甫,慼慼去故里，悠悠赴交河。公家有程期，亡命嬰禍羅。君已富土境，開邊一何多。棄絕父母恩，吞聲行負戈。出門日已遠，不受徒旅欺。骨肉恩豈斷，男兒死無時。走馬脫轡頭，手中挑青絲。捷下萬仞岡，俯身試搴旗。磨刀嗚咽水，水赤刃傷手。欲輕腸斷聲，心緒亂已久。丈夫誓許國，憤惋復何有。功名圖麒麟，戰骨當速朽。送徒既有長，遠戍亦有身。生死向前去，不勞吏怒嗔。路逢相識人，附書與六親。哀哉兩決絕，不復同苦辛。迢迢萬餘里，領我赴三軍。軍中異苦樂，主將寧盡聞。隔河見胡騎，倏忽數百群。我始為奴僕，幾時樹功勳。挽弓當挽強，用箭當用長。射人先射馬，擒賊先擒王。殺人亦有限，列國自有疆。苟能制侵陵，豈在多殺傷。驅馬天雨雪，軍行入高山。徑危抱寒石，指落曾冰間。已去漢月遠，何時築城還。浮雲暮南征，可望不可攀。單于寇我壘，百里風塵昏。雄劍四五動，彼軍為我奔。虜其名王歸，繫頸授轅門。潛身備行列，一勝何足論。從軍十年餘，能無分寸功。眾人貴苟得，欲語羞雷同。中原有鬥爭，況在狄與戎。丈夫四方誌，安可辭固窮。,
鐵堂峽,杜甫,山風吹遊子，縹緲乘險絕。峽形藏堂隍，壁色立積鐵。徑摩穹蒼蟠，石與厚地裂。修纖無垠竹，嵌空太始雪。威遲哀壑底，徒旅慘不悅。水寒長冰橫，我馬骨正折。生涯抵弧矢，盜賊殊未滅。飄蓬逾三年，回首肝肺熱。,
悲青阪,杜甫,我軍青阪在東門，天寒飲馬太白窟。黃頭奚兒日向西，數騎彎弓敢馳突。山雪河冰野蕭瑟，青是烽煙白是骨。焉得附書與我軍，忍待明年莫倉卒。,戰爭詩，描寫冬天
南池（在閬中縣東南，即彭道將魚池）,杜甫,崢嶸巴閬間，所向盡山谷。安知有蒼池，萬頃浸坤軸。呀然閬城南，枕帶巴江腹。芰荷入異縣，粳稻共比屋。皇天不無意，美利戒止足。高田失西成，此物頗豐熟。清源多眾魚，遠岸富喬木。獨嘆楓香林，春時好顏色。南有漢王祠，終朝走巫祝。歌舞散靈衣，荒哉舊風俗。高堂亦明王，魂魄猶正直。不應空陂上，縹緲親酒食。淫祀自古昔，非唯一川瀆。干戈浩茫茫，地僻傷極目。平生江海興，遭亂身侷促。駐馬問漁舟，躊躇慰羈束。,
閬山歌,杜甫,閬州城東靈山白，閬州城北玉臺碧。鬆浮欲盡不盡雲，江動將崩未崩石。那知根無鬼神會，已覺氣與嵩華敵。中原格鬥且未歸，應結茅齋看青壁。,
客堂,杜甫,憶昨離少城，而今異楚蜀。舍舟復深山，窅窕一林麓。棲泊雲安縣，消中內相毒。舊疾甘載來，衰年得無足。死為殊方鬼，頭白免短促。老馬終望雲，南雁意在北。別家長兒女，欲起慚筋力。客堂序節改，具物對羈束。石暄蕨芽紫，渚秀蘆筍綠。巴鶯紛未稀，徼麥早向熟。悠悠日動江，漠漠春辭木。臺郎選才俊，自顧亦已極。前輩聲名人，埋沒何所得。居然綰章紱，受性本幽獨。平生憩息地，必種數竿竹。事業只濁醪，營葺但草屋。上公有記者，累奏資薄祿。主憂豈濟時，身遠彌曠職。循文廟算正，獻可天衢直。尚想趨朝廷，毫髮裨社稷。形骸今若是，進退委行色。,
黃河二首,杜甫,黃河北岸海西軍，椎鼓鳴鐘天下聞。鐵馬長鳴不知數，胡人高鼻動成群。黃河西岸是吾蜀，欲須供給家無粟。願驅眾庶戴君王，混一車書棄金玉。,
歸雁二首,杜甫,萬里衡陽雁，今年又北歸。雙雙瞻客上，一一揹人飛。雲裡相呼疾，沙邊自宿稀。系書元浪語，愁寂故山薇。欲雪違胡地，先花別楚雲。卻過清渭影，高起洞庭群。塞北春陰暮，江南日色曛。傷弓流落羽，行斷不堪聞。,
寄劉峽州伯華使君四十韻,杜甫,峽內多雲雨，秋來尚鬱蒸。遠山朝白帝，深水謁彝陵。遲暮嗟為客，西南喜得朋。哀猿更起坐，落雁失飛騰。伏枕思瓊樹，臨軒對玉繩。青松寒不落，碧海闊逾澄。昔歲文為理，群公價盡增。家聲同令聞，時論以儒稱。太后當朝肅，多才接跡升。翠虛捎魍魎，丹極上鵾鵬。宴引春壺滿，恩分夏簟冰。雕章五色筆，紫殿九華燈。學並盧王敏，書偕褚薛能。老兄真不墜，小子獨無承。近有風流作，聊從月繼徵。放蹄知赤驥，捩翅服蒼鷹。卷軸來何晚，襟懷庶可憑。會期吟諷數，益破旅愁凝。雕刻初誰料，纖毫欲自矜。神融躡飛動，戰勝洗侵凌。妙取筌蹄棄，高宜百萬層。白頭遺恨在，青竹几人登。回首追談笑，勞歌跼寢興。年華紛已矣，世故莽相仍。刺史諸侯貴，郎官列宿應。潘生驂閣遠，黃霸璽書增。乳贙號攀石，飢鼯訴落藤。藥囊親道士，灰劫問胡僧。憑久烏皮折，簪稀白帽稜。林居看蟻穴，野食行魚罾。筋力交凋喪，飄零免戰兢。皆為百里宰，正似六安丞。奼女縈新裹，丹砂冷舊秤。但求椿壽永，莫慮杞天崩。煉骨調情性，張兵撓棘矜。養生終自惜，伐數必全懲。政術甘疏誕，詞場愧服膺。展懷詩誦魯，割愛酒如澠。咄咄寧書字，冥冥欲避矰。江湖多白鳥，天地有青蠅。,
獨酌成詩,杜甫,燈花何太喜，酒綠正相親。醉裡從為客，詩成覺有神。兵戈猶在眼，儒術豈謀身。共被微官縛，低頭愧野人。,
嶽麓山道林二寺行,杜甫,玉泉之南麓山殊，道林林壑爭盤紆。寺門高開洞庭野，殿腳插入赤沙湖。五月寒風冷佛骨，六時天樂朝香爐。地靈步步雪山草，僧寶人人滄海珠。塔劫宮牆壯麗敵，香廚鬆道清涼俱。蓮花交響共命鳥，金榜雙回三足烏。方丈涉海費時節，懸圃尋河知有無。暮年且喜經行近，春日兼蒙暄暖扶。飄然斑白身奚適，傍此煙霞茅可誅。桃源人家易制度，橘洲田土仍膏腴。潭府邑中甚淳古，太守庭內不喧呼。昔遭衰世皆晦跡，今幸樂國養微軀。依止老宿亦未晚，富貴功名焉足圖。久為野客尋幽慣，細學何顒免興孤。一重一掩吾肺腑，山鳥山花吾友于。宋公放逐曾題壁，物色分留與老夫。,
白露,杜甫,白露團甘子，清晨散馬蹄。圃開連石樹，船渡入江溪。憑几看魚樂，回鞭急鳥棲。漸知秋實美，幽徑恐多蹊。,
初月,杜甫,光細弦豈上，影斜輪未安。微升古塞外，已隱暮雲端。河漢不改色，關山空自寒。庭前有白露，暗滿菊花團。,
歸,杜甫,束帶還騎馬，東西卻渡船。林中才有地，峽外絕無天。虛白高人靜，喧卑俗累牽。他鄉悅遲暮，不敢廢詩篇。,
遺懷,杜甫,愁眼看霜露，寒城菊自花。天風隨斷柳，客淚墮清笳。水淨樓陰直，山昏塞日斜。夜來歸鳥盡，啼殺後棲鴉。,
幽人,杜甫,孤雲亦群遊，神物有所歸。麟鳳在赤霄，何當一來儀。往與惠荀輩，中年滄洲期。天高無訊息，棄我忽若遺。內懼非道流，幽人見瑕疵。洪濤隱語笑，鼓枻蓬萊池。崔嵬扶桑日，照耀珊瑚枝。風帆倚翠蓋，暮把東皇衣。咽漱元和津，所思煙霞微。知名未足稱，侷促商山芝。五湖復浩蕩，歲暮有餘悲。,
發秦州（乾元二年，自秦州赴同谷縣紀行）,杜甫,我衰更懶拙，生事不自謀。無食問樂土，無衣思南州。漢源十月交，天氣涼如秋。草木未黃落，況聞山水幽。慄亭名更佳，下有良田疇。充腸多薯蕷，崖蜜亦易求。密竹復冬筍，清池可方舟。雖傷旅寓遠，庶遂平生遊。此邦俯要衝，實恐人事稠。應接非本性，登臨未銷憂。谿谷無異石，塞田始微收。豈復慰老夫，惘然難久留。日色隱孤戍，烏啼滿城頭。中宵驅車去，飲馬寒塘流。磊落星月高，蒼茫雲霧浮。大哉乾坤內，吾道長悠悠。,
莫相疑行,杜甫,男兒生無所成頭皓白，牙齒欲落真可惜。憶獻三賦蓬萊宮，自怪一日聲輝赫。集賢學士如堵牆，觀我落筆中書堂。往時文彩動人主，此日飢寒趨路旁。晚將末契託年少，當面輸心背面笑。寄謝悠悠世上兒，不爭好惡莫相疑。,
少年行二首,杜甫,莫笑田家老瓦盆，自從盛酒長兒孫。傾銀注瓦驚人眼，共醉終同臥竹根。巢燕養雛渾去盡，紅花結子已無多。黃衫年少來宜數，不見堂前東逝波。,
戲作花卿歌,杜甫,成都猛將有花卿，學語小兒知姓名。用如快鶻風火生，見賊唯多身始輕。綿州副使著柘黃，我卿掃除即日平。子章髑髏血模糊，手提擲還崔大夫。李侯重有此節度，人道我卿絕世無。既稱絕世無，天子何不喚取守京都。,
戲贈友二首,杜甫,元年建巳月，郎有焦校書。自誇足膂力，能騎生馬駒。一朝被馬踏，脣裂版齒無。壯心不肯已，欲得東擒胡。元年建巳月，官有王司直。馬驚折左臂，骨折面如墨。駑駘漫深泥，何不避雨色。勸君休嘆恨，未必不為福。,
樓上,杜甫,天地空搔首，頻抽白玉簪。皇輿三極北，身事五湖南。戀闕勞肝肺，論材愧杞楠。亂離難自救，終是老湘潭。,
通泉驛南去通泉縣十五里山水作,杜甫,溪行衣自溼，亭午氣始散。冬溫蚊蚋在，人遠鳧鴨亂。登頓生曾陰，欹傾出高岸。驛樓衰柳側，縣郭輕煙畔。一川何綺麗，盡目窮壯觀。山色遠寂寞，江光夕滋漫。傷時愧孔父，去國同王粲。我生苦飄零，所歷有嗟嘆。,
橋陵詩三十韻因呈縣內諸官,杜甫,先帝昔晏駕，茲山朝百靈。崇岡擁象設，沃野開天庭。即事壯重險，論功超五丁。坡陀因厚地，卻略羅峻屏。雲闕虛冉冉，風鬆肅泠泠。石門霜露白，玉殿莓苔青。宮女晚知曙，祠官朝見星。空樑簇畫戟，陰井敲銅瓶。中使日夜繼，惟王心不寧。豈徒恤備享，尚謂求無形。孝理敦國政，神凝推道經。瑞芝產廟柱，好鳥鳴巖扃。高嶽前嵂崒，洪河左瀅濙。金城蓄峻址，沙苑交回汀。永與奧區固，川原紛眇冥。居然赤縣立，臺榭爭岧亭。官屬果稱是，聲華真可聽。王劉美竹潤，裴李春蘭馨。鄭氏才振古，啖侯筆不停。遣辭必中律，利物常發硎。綺繡相展轉，琳琅愈青熒。側聞魯恭化，秉德崔瑗銘。太史候鳧影，王喬隨鶴翎。朝儀限霄漢，容思回林坰。坎軻辭下杜，飄颻陵濁涇。諸生舊短褐，旅泛一浮萍。荒歲兒女瘦，暮途涕泗零。主人念老馬，廨署容秋螢。流寓理豈愜，窮愁醉未醒。何當擺俗累，浩蕩乘滄溟。,
醉為馬墜，諸公攜酒相看,杜甫,甫也諸侯老賓客，罷酒酣歌拓金戟。騎馬忽憶少年時，散蹄迸落瞿塘石。白帝城門水雲外，低身直下八千尺。粉堞電轉紫遊繮，東得平岡出天壁。江村野堂爭入眼，垂鞭嚲鞚凌紫陌，向來皓首驚萬人。自倚紅顏能騎射。安知決臆追風足，朱汗驂驔猶噴玉。不虞一蹶終損傷，人生快意多所辱。職當憂戚伏衾枕，況乃遲暮加煩促。明知來問腆我顏，杖藜強起依僮僕。語盡還成開口笑，提攜別掃清溪曲。酒肉如山又一時，初筵哀絲動豪竹。共指西日不相貸，喧呼且覆杯中淥。何必走馬來為問，君不見嵇康養生遭殺戮。,
高都護驄行,杜甫,安西都護胡青驄，聲價欻然來向東。此馬臨陣久無敵，與人一心成大功。功成惠養隨所致，飄飄遠自流沙至。雄姿未受伏櫪恩，猛氣猶思戰場利。腕促蹄高如踣鐵，交河幾蹴曾冰裂。五花散作雲滿身，萬里方看汗流血。長安壯兒不敢騎，走過掣電傾城知。青絲絡頭為君老，何由卻出橫門道。,
一百五日夜對月,杜甫,無家對寒食，有淚如金波。斫卻月中桂，清光應更多。仳離放紅蕊，想像嚬青蛾。牛女漫愁思，秋期猶渡河。,
客從,杜甫,客從南溟來，遺我泉客珠。珠中有隱字，欲辨不成書。緘之篋笥久，以俟公家須。開視化為血，哀今征斂無。,
白馬,杜甫,白馬東北來，空鞍貫雙箭。可憐馬上郎，意氣今誰見。近時主將戮，中夜商於戰。喪亂死多門，嗚呼淚如霰。,
秋日夔府詠懷奉寄鄭監李賓客一百韻,杜甫,絕塞烏蠻北，孤城白帝邊。飄零仍百里，消渴已三年。雄劍鳴開匣，群書滿系船。亂離心不展，衰謝日蕭然。筋力妻孥問，菁華歲月遷。登臨多物色，陶冶賴詩篇。峽束滄江起，巖排石樹圓。拂雲霾楚氣，朝海蹴吳天。煮井為鹽速，燒畬度地偏。有時驚疊嶂，何處覓平川。鸂鶒雙雙舞，獼猿壘壘懸。碧蘿長似帶，錦石小如錢。春草何曾歇，寒花亦可憐。獵人吹戍火，野店引山泉。喚起搔頭急，扶行幾屐穿。兩京猶薄產，四海絕隨肩。幕府初交闢，郎官幸備員。瓜時猶旅寓，萍泛苦夤緣。藥餌虛狼藉，秋風灑靜便。開襟驅瘴癘，明目掃雲煙。高宴諸侯禮，佳人上客前。哀箏傷老大，華屋豔神仙。南內開元曲，常時弟子傳。法歌聲變轉，滿座涕潺湲。弔影夔州僻，迴腸杜曲煎。即今龍廄水，莫帶犬戎羶。耿賈扶王室，蕭曹拱御筵。乘威滅蜂蠆，戮力效鷹鸇。舊物森猶在，凶徒惡未悛。國須行戰伐，人憶止戈鋋。奴僕何知禮，恩榮錯與權。胡星一彗孛，黔首遂拘攣。哀痛絲綸切，煩苛法令蠲。業成陳始王，兆喜出於畋。宮禁經綸密，臺階翊戴全。熊羆載呂望，鴻雁美周宣。側聽中興主，長吟不世賢。音徽一柱數，道里下牢千。鄭李光時論，文章並我先。陰何尚清省，沈宋欻聯翩。律比崑崙竹，音知燥溼弦。風流俱善價，愜當久忘筌。置驛常如此，登龍蓋有焉。雖雲隔禮數，不敢墜周旋。高視收人表，虛心味道玄。馬來皆汗血，鶴唳必青田。羽翼商山起，蓬萊漢閣連。管寧紗帽淨，江令錦袍鮮。東郡時題壁，南湖日扣舷。遠遊凌絕境，佳句染華箋。每欲孤飛去，徒為百慮牽。生涯已寥落，國步乃迍邅。衾枕成蕪沒，池塘作棄捐。別離憂怛怛，伏臘涕漣漣。露菊班豐鎬，秋蔬影澗瀍。共誰論昔事，幾處有新阡。富貴空回首，喧爭懶著鞭。兵戈塵漠漠，江漢月娟娟。侷促看秋燕，蕭疏聽晚蟬。雕蟲蒙記憶，烹鯉問沈綿。卜羨君平杖，偷存子敬氈。囊虛把釵釧，米盡坼花鈿。甘子陰涼葉，茅齋八九椽。陣圖沙北岸，市暨瀼西巔。羈絆心常折，棲遲病即痊。紫收岷嶺芋，白種陸池蓮。色好梨勝頰，穰多慄過拳。敕廚唯一味，求飽或三鱣。兒去看魚笱，人來坐馬韉。縛柴門窄窄，通竹溜涓涓。塹抵公畦稜，村依野廟壖。缺籬將棘拒，倒石賴藤纏。借問頻朝謁，何如穩醉眠。誰雲行不逮，自覺坐能堅。霧雨銀章澀，馨香粉署妍。紫鸞無近遠，黃雀任翩翾。困學違從眾，明公各勉旃。聲華夾宸極，早晚到星躔。懇諫留匡鼎，諸儒引服虔。不逢輸鯁直，會是正陶甄。宵旰憂虞軫，黎元疾苦駢。雲臺終日畫，青簡為誰編。行路難何有，招尋興已專。由來具飛楫，暫擬控鳴弦。身許雙峰寺，門求七祖禪。落帆追宿昔，衣褐向真詮。安石名高晉，昭王客赴燕。途中非阮籍，查上似張騫。披拂雲寧在，淹留景不延。風期終破浪，水怪莫飛涎。他日辭神女，傷春怯杜鵑。淡交隨聚散，澤國繞回旋。本自依迦葉，何曾藉偓佺。爐峰生轉盼，橘井尚高褰。東走窮歸鶴，南征盡跕鳶。晚聞多妙教，卒踐塞前愆。顧凱丹青列，頭陀琬琰鐫。眾香深黯黯，幾地肅芊芊。勇猛為心極，清羸任體孱。金篦空刮眼，鏡象未離銓。,
有感五首,杜甫,將帥蒙恩澤，兵戈有歲年。至今勞聖主，可以報皇天。白骨新交戰，雲臺舊拓邊。乘槎斷訊息，無處覓張騫。幽薊餘蛇豕，乾坤尚虎狼。諸侯春不貢，使者日相望。慎勿吞青海，無勞問越裳。大君先息戰，歸馬華山陽。洛下舟車入，天中貢賦均。日聞紅粟腐，寒待翠華春。莫取金湯固，長令宇宙新。不過行儉德，盜賊本王臣。丹桂風霜急，青梧日夜凋。由來強幹地，未有不臣朝。受鉞親賢往，卑宮制詔遙。終依古封建，豈獨聽簫韶。盜滅人還亂，兵殘將自疑。登壇名絕假，報主爾何遲。領郡輒無色，之官皆有詞。願聞哀痛詔，端拱問瘡痍。,
有客,杜甫,患氣經時久，臨江卜宅新。喧卑方避俗，疏快頗宜人。有客過茅宇，呼兒正葛巾。自鋤稀菜甲，小摘為情親。,
徐卿二子歌,杜甫,君不見徐卿二子生絕奇，感應吉夢相追隨。孔子釋氏親抱送，並是天上麒麟兒。大兒九齡色清澈，秋水為神玉為骨。小兒五歲氣食牛，滿堂賓客皆回頭。吾知徐公百不憂，積善袞袞生公侯。丈夫生兒有如此二雛者，名位豈肯卑微休。,
牽牛織女,杜甫,牽牛出河西，織女處其東。萬古永相望，七夕誰見同。神光意難候，此事終蒙朧。颯然精靈合，何必秋遂通。亭亭新妝立，龍駕具曾空。世人亦為爾，祈請走兒童。稱家隨豐儉，白屋達公宮。膳夫翊堂殿，鳴玉悽房櫳。曝衣遍天下，曳月揚微風。蛛絲小人態，曲綴瓜果中。初筵裛重露，日出甘所終。嗟汝未嫁女，秉心鬱忡忡。防身動如律，竭力機杼中。雖無姑舅事，敢昧織作功。明明君臣契，咫尺或未容。義無棄禮法，恩始夫婦恭。小大有佳期，戒之在至公。方圓苟齟齬，丈夫多英雄。,
越王樓歌,杜甫,綿州州府何磊落，顯慶年中越王作。孤城西北起高樓，碧瓦朱甍照城郭。樓下長江百丈清，山頭落日半輪明。君王舊跡今人賞，轉見千秋萬古情。,
客亭,杜甫,秋窗猶曙色，落木更天風。日出寒山外，江流宿霧中。聖朝無棄物，老病已成翁。多少殘生事，飄零似轉蓬。,
鄭駙馬宅宴洞中,杜甫,主家陰洞細煙霧，留客夏簟青琅玕。春酒杯濃琥珀薄，冰漿碗碧瑪瑙寒。誤疑茅屋過江麓，已入風磴霾雲端。自是秦樓壓鄭谷，時聞雜佩聲珊珊。,
城西陂泛舟,杜甫,青蛾皓齒在樓船，橫笛短簫悲遠天。春風自信牙檣動，遲日徐看錦纜牽。魚吹細浪搖歌扇，燕蹴飛花落舞筵。不有小舟能蕩槳，百壺那送酒如泉？,
早花,杜甫,西京安穩未，不見一人來。臘日巴江曲，山花已自開。盈盈當雪杏，豔豔待春梅。直苦風塵暗，誰憂容鬢催。,
洛陽,杜甫,洛陽昔陷沒，胡馬犯潼關。天子初愁思，都人慘別顏。清笳去宮闕，翠蓋出關山。故老仍流涕，龍髯幸再攀。,
題李尊師松樹障子歌,杜甫,老夫清晨梳白頭，玄都道士來相訪。握髮呼兒延入戶，手提新畫青松障。障子松林靜杳冥，憑軒忽若無丹青。陰崖卻承霜雪幹，偃蓋反走虯龍形。老夫平生好奇古，對此興與精靈聚。已知仙客意相親，更覺良工心獨苦。松下丈人巾屨同，偶坐似是商山翁。悵望聊歌紫芝曲，時危慘澹來悲風。,
觀安西兵過赴關中待命二首,杜甫,四鎮富精銳，摧鋒皆絕倫。還聞獻士卒，足以靜風塵。老馬夜知道，蒼鷹飢著人。臨危經久戰，用急始如神。奇兵不在眾，萬馬救中原。談笑無河北，心肝奉至尊。孤雲隨殺氣，飛鳥避轅門。竟日留歡樂，城池未覺喧。,
立秋後題,杜甫,日月不相饒，節序昨夜隔。玄蟬無停號，秋燕已如客。平生獨往願，惆悵年半百。罷官亦由人，何事拘形役。,
東樓,杜甫,萬里流沙道，西征過北門。但添新戰骨，不返舊徵魂。樓角臨風迥，城陰帶水昏。傳聲看驛使，送節向河源。,
又示宗武,杜甫,覓句新知律，攤書解滿床。試吟青玉案，莫羨紫羅囊。假日從時飲，明年共我長。應須飽經術，已似愛文章。十五男兒志，三千弟子行。曾參與遊夏，達者得升堂。,
贈崔十三評事公輔,杜甫,飄飄西極馬，來自渥窪池。颯飁定山桂，低徊風雨枝。我聞龍正直，道屈爾何為。且有元戎命，悲歌識者誰。官聯辭冗長，行路洗欹危。脫劍主人贈，去帆春色隨。陰沉鐵鳳闕，教練羽林兒。天子朝侵早，雲臺仗數移。分軍應供給，百姓日支離。黠吏因封己，公才或守雌。燕王買駿骨，渭老得熊羆。活國名公在，拜壇群寇疑。冰壺動瑤碧，野水失蛟螭。入幕諸彥集，渴賢高選宜。騫騰坐可致，九萬起於斯。復進出矛戟，昭然開鼎彝。會看之子貴，嘆及老夫衰。豈但江曾決，還思霧一披。暗塵生古鏡，拂匣照西施。舅氏多人物，無慚困翮垂。,
萬丈潭,杜甫,青溪合冥莫，神物有顯晦。龍依積水蟠，窟壓萬丈內。跼步凌垠堮，側身下煙靄。前臨洪濤寬，卻立蒼石大。山色一徑盡，崖絕兩壁對。削成根虛無，倒影垂澹瀩。黑如灣澴底，清見光炯碎。孤雲倒來深，飛鳥不在外。高蘿成帷幄，寒木累旌旆。遠川曲通流，嵌竇潛洩瀨。造幽無人境，發興自我輩。告歸遺恨多，將老斯遊最。閉藏修鱗蟄，出入巨石礙。何事暑天過，快意風雨會。,
人日兩篇,杜甫,元日到人日，未有不陰時。冰雪鶯難至，春寒花較遲。雲隨白水落，風振紫山悲。蓬鬢稀疏久，無勞比素絲。此日此時人共得，一談一笑俗相看。尊前柏葉休隨酒，勝裡金花巧耐寒。佩劍衝星聊暫拔，匣琴流水自須彈。早春重引江湖興，直道無憂行路難。,
庭草,杜甫,"楚草經寒碧，逢春入眼濃。舊低收葉舉，新掩卷牙重。步履宜輕過，開筵得屢供。看花隨節序，不敢強為容。,",
別蔡十四著作,杜甫,賈生慟哭後，寥落無其人。安知蔡夫子，高義邁等倫。獻書謁皇帝，志已清風塵。流涕灑丹極，萬乘為酸辛。天地則創痍，朝廷當正臣。異才復間出，周道日惟新。使蜀見知己，別顏始一伸。主人薨城府，扶櫬歸鹹秦。巴道此相逢，會我病江濱。憶念鳳翔都，聚散俄十春。我衰不足道，但願子意陳。稍令社稷安，自契魚水親。我雖消渴甚，敢忘帝力勤。尚思未朽骨，復睹耕桑民。積水駕三峽，浮龍倚長津。揚舲洪濤間，仗子濟物身。鞍馬下秦塞，王城通北辰。玄甲聚不散，兵久食恐貧。窮谷無粟帛，使者來相因。若憑南轅吏，書札到天垠。,
重題,杜甫,涕泗不能收，哭君餘白頭。兒童相識盡，宇宙此生浮。江雨銘旌溼，湖風井徑秋。還瞻魏太子，賓客減應劉。,
大麥行,杜甫,大麥乾枯小麥黃，婦女行泣夫走藏。東至集壁西樑洋，問誰腰鐮胡與羌。豈無蜀兵三千人，部領辛苦江山長。安得如鳥有羽翅，託身白雲還故鄉。,
八哀詩·故祕書少監武功蘇公源明,杜甫,武功少也孤，徒步客徐兗。讀書東嶽中，十載考墳典。時下萊蕪郭，忍飢浮雲巘。負米晚為身，每食臉必泫。夜字照爇薪，垢衣生碧蘚。庶以勤苦志，報茲劬勞顯。學蔚醇儒姿，文包舊史善。灑落辭幽人，歸來潛京輦。射君東堂策，宗匠集精選。制可題未乾，乙科已大闡。文章日自負，吏祿亦累踐。晨趨閶闔內，足蹋宿昔趼。一麾出守還，黃屋朔風捲。不暇陪八駿，虜庭悲所遣。平生滿尊酒，斷此朋知展。憂憤病二秋，有恨石可轉。肅宗復社稷，得無逆順辨。范曄顧其兒，李斯憶黃犬。祕書茂松意，溟漲本末淺。青熒芙蓉劍，犀兕豈獨剸。反為後輩褻，予實苦懷緬。煌煌齋房芝，事絕萬手搴。垂之俟來者，正始徵勸勉。不要懸黃金，胡為投乳畎。結交三十載，吾與誰遊衍。滎陽復冥莫，罪罟已橫罥。嗚呼子逝日，始泰則終蹇。長安米萬錢，凋喪盡餘喘。戰伐何當解，歸帆阻清沔。尚纏漳水疾，永負蒿里餞。,
同元使君舂陵行,杜甫,遭亂髮盡白，轉衰病相嬰。沈綿盜賊際，狼狽江漢行。嘆時藥力薄，為客羸瘵成。吾人詩家秀，博採世上名。粲粲元道州，前聖畏後生。觀乎舂陵作，欻見俊哲情。復覽賊退篇，結也實國楨。賈誼昔流慟，匡衡常引經。道州憂黎庶，詞氣浩縱橫。兩章對秋月，一字偕華星。致君唐虞際，純樸憶大庭。何時降璽書，用爾為丹青。獄訟永衰息，豈唯偃甲兵。悽惻念誅求，薄斂近休明。乃知正人意，不苟飛長纓。涼飆振南嶽，之子寵若驚。色阻金印大，興含滄浪清。我多長卿病，日夕思朝廷。肺枯渴太甚，漂泊公孫城。呼兒具紙筆，隱几臨軒楹。作詩呻吟內，墨澹字欹傾。感彼危苦詞，庶幾知者聽。,
巳上人茅齋,杜甫,巳公茅屋下，可以賦新詩。枕簟入林僻，茶瓜留客遲。江蓮搖白羽，天棘夢青絲。空忝許詢輩，難酬支遁詞。,
房兵曹胡馬詩,杜甫,胡馬大宛名，鋒稜瘦骨成。竹批雙耳峻，風入四蹄輕。所向無空闊，真堪託死生。驍騰有如此，萬里可橫行。,
哭韋大夫之晉,杜甫,悽愴郇瑕色，差池弱冠年。丈人叨禮數，文律早周旋。臺閣黃圖裡，簪裾紫蓋邊。尊榮真不忝，端雅獨翛然。貢喜音容間，馮招病疾纏。南過駭倉卒，北思悄聯綿。鵩鳥長沙諱，犀牛蜀郡憐。素車猶慟哭，寶劍谷高懸。漢道中興盛，韋經亞相傳。衝融標世業，磊落映時賢。城府深朱夏，江湖眇霽天。綺樓關樹頂，飛旐泛堂前。帟幕疑風燕，笳簫急暮蟬。興殘虛白室，跡斷孝廉船。童孺交遊盡，喧卑俗事牽。老來多涕淚，情在強詩篇。誰寄方隅理，朝難將帥權。春秋褒貶例，名器重雙全。,
過郭代公故宅,杜甫,豪俊初未遇，其跡或脫略。代公尉通泉，放意何自若。及夫登袞冕，直氣森噴薄。磊落見異人，豈伊常情度。定策神龍後，宮中翕清廓。俄頃辨尊親，指揮存顧託。群公有慚色，王室無削弱。迥出名臣上，丹青照臺閣。我行得遺蹟，池館皆疏鑿。壯公臨事斷，顧步涕橫落。高詠寶劍篇，神交付冥漠。,
別李義,杜甫,神堯十八子，十七王其門。道國洎舒國，督唯親弟昆。中外貴賤殊，餘亦忝諸孫。丈人嗣三葉，之子白玉溫。道國繼德業，請從丈人論。丈人領宗卿，肅穆古制敦。先朝納諫諍，直氣橫乾坤。子建文筆壯，河間經術存。爾克富詩禮，骨清慮不喧。洗然遇知己，談論淮湖奔。憶昔初見時，小襦繡芳蓀。長成忽會面，慰我久疾魂。三峽春冬交，江山雲霧昏。正宜且聚集，恨此當離尊。莫怪執杯遲，我衰涕唾煩。重問子何之，西上岷江源。願子少干謁，蜀都足戎軒。誤失將帥意，不如親故恩。少年早歸來，梅花已飛翻。努力慎風水，豈惟數盤飧。猛虎臥在岸，蛟螭出無痕。王子自愛惜，老夫困石根。生別古所嗟，發聲為爾吞。,
寄高三十五書記,杜甫,嘆惜高生老，新詩日又多。美名人不及，佳句法如何？主將收才子，崆峒足凱歌。聞君已朱紱，且得慰蹉跎。,
奉贈鮮于京兆二十韻,杜甫,王國稱多士，賢良復幾人。異才應間出，爽氣必殊倫。始見張京兆，宜居漢近臣。驊騮開道路，鵰鶚離風塵。侯伯知何等，文章實致身。奮飛超等級，容易失沈淪。脫略磻溪釣，操持郢匠斤。雲霄今已逼，臺袞更誰親。鳳穴雛皆好，龍門客又新。義聲紛感激，敗績自逡巡。途遠欲何向，天高難重陳。學詩猶孺子，鄉賦念嘉賓。不得同晁錯，吁嗟後郄詵。計疏疑翰墨，時過憶鬆筠。獻納紆皇眷，中間謁紫宸。且隨諸彥集，方覬薄才伸。破膽遭前政，陰謀獨秉鈞。微生沾忌刻，萬事益酸辛。交合丹青地，恩傾雨露辰。有儒愁餓死，早晚報平津。,
送顧八分文學適洪吉州,杜甫,中郎石經後，八分蓋憔悴。顧侯運爐錘，筆力破餘地。昔在開元中，韓蔡同贔屓。玄宗妙其書，是以數子至。御札早流傳，揄揚非造次。三人併入直，恩澤各不二。顧於韓蔡內，辨眼工小字。分日示諸王，鉤深法更祕。文學與我遊，蕭疏外聲利。追隨二十載，浩蕩長安醉。高歌卿相宅，文翰飛省寺。視我揚馬間，白首不相棄。驊騮入窮巷，必脫黃金轡。一論朋友難，遲暮敢失墜。古來事反覆，相見橫涕泗。曏者玉珂人，誰是青雲器。才盡傷形體，病渴汙官位。故舊獨依然，時危話顛躓。我甘多病老，子負憂世志。胡為困衣食，顏色少稱遂。遠作辛苦行，順從眾多意。舟楫無根蒂，蛟鼉好為祟。況兼水賊繁，特戒風飆駛。崩騰戎馬際，往往殺長吏。子幹東諸侯，勸勉防縱恣。邦以民為本，魚飢費香餌。請哀瘡痍深，告訴皇華使。使臣精所擇，進德知歷試。惻隱誅求情，固應賢愚異。列士惡苟得，俊傑思自致。贈子猛虎行，出郊載酸鼻。,
八月十五夜月二首,杜甫,滿目飛明鏡，歸心折大刀。轉蓬行地遠，攀桂仰天高。水路疑霜雪，林棲見羽毛。此時瞻白兔，直欲數秋毫。稍下巫山峽，猶銜白帝城。氣沈全浦暗，輪仄半樓明。刁斗皆催曉，蟾蜍且自傾。張弓倚殘魄，不獨漢家營。,中秋節，描寫月亮，思鄉詩
曉望,杜甫,白帝更聲盡，陽臺曙色分。高峰寒上日，疊嶺宿霾雲。地坼江帆隱，天清木葉聞。荊扉對麋鹿，應共爾為群。,
送梓州李使君之任,杜甫,籍甚黃丞相，能名自潁川。近看除刺史，還喜得吾賢。五馬何時到，雙魚會早傳。老思筇竹杖，冬要錦衾眠。不作臨岐恨，惟聽舉最先。火雲揮汗日，山驛醒心泉。遇害陳公殞，於今蜀道憐。君行射洪縣，為我一潸然。,
空囊,杜甫,翠柏苦猶食，晨霞高可餐。世人共鹵莽，吾道屬艱難。不爨井晨凍，無衣床夜寒。囊空恐羞澀，留得一錢看。,
可惜,杜甫,花飛有底急，老去願春遲。可惜歡娛地，都非少壯時。寬心應是酒，遣興莫過詩。此意陶潛解，吾生後汝期。,
規雁,杜甫,東來千里客，亂定幾年歸。腸斷江城雁，高高正北飛。,
梔子,杜甫,梔子比眾木，人間誠未多。於身色有用，與道氣傷和。紅取風霜實，青看雨露柯。無情移得汝，貴在映江波。,
畏人,杜甫,早花隨處發，春鳥異方啼。萬里清江上，三年落日低。畏人成小築，褊性合幽棲。門徑從榛草，無心走馬蹄。,
野人送朱櫻,杜甫,西蜀櫻桃也自紅，野人相贈滿筠籠。數回細寫愁仍破，萬顆勻圓訝許同。憶昨賜沾門下省，退朝擎出大明宮。金盤玉箸無訊息，此日嘗新任轉蓬。,讚美詩
客夜,杜甫,客睡何曾著，秋天不肯明。捲簾殘月影，高枕遠江聲。計拙無衣食，途窮仗友生。老妻書數紙，應悉未歸情。,
入宅三首（大曆二年春，甫自西閣遷赤甲）,杜甫,奔峭背赤甲，斷崖當白鹽。客居愧遷次，春酒漸多添。花亞欲移竹，鳥窺新捲簾。衰年不敢恨，勝概欲相兼。亂後居難定，春歸客未還。水生魚復浦，雲暖麝香山。半頂梳頭白，過眉拄杖斑。相看多使者，一一問函關。宋玉歸州宅，雲通白帝城。吾人淹老病，旅食豈才名。峽口風常急，江流氣不平。只應與兒子，飄轉任浮生。,
秋野五首,杜甫,秋野日疏蕪，寒江動碧虛。系舟蠻井絡，卜宅楚村墟。棗熟從人打，葵荒欲自鋤。盤餐老夫食，分減及溪魚。易識浮生理，難教一物違。水深魚極樂，林茂鳥知歸。吾老甘貧病，榮華有是非。秋風吹几杖，不厭此山薇。禮樂攻吾短，山林引興長。掉頭紗帽仄，曝背竹書光。風落收松子，天寒割蜜房。稀疏小紅翠，駐屐近微香。遠岸秋沙白，連山晚照紅。潛鱗輸駭浪，歸翼會高風。砧響家家發，樵聲個個同。飛霜任青女，賜被隔南宮。身許麒麟畫，年衰鴛鷺群。大江秋易盛，空峽夜多聞。徑隱千重石，帆留一片雲。兒童解蠻語，不必作參軍。,
送高司直尋封閬州,杜甫,丹雀銜書來，暮棲何鄉樹。驊騮事天子，辛苦在道路。司直非冗官，荒山甚無趣。借問泛舟人，胡為入雲霧。與子姻婭間，既親亦有故。萬里長江邊，邂逅一相遇。長卿消渴再，公幹沉綿屢。清談慰老夫，開卷得佳句。時見文章士，欣然澹情素。伏枕聞別離，疇能忍漂寓。良會苦短促，溪行水奔注。熊羆咆空林，遊子慎馳騖。西謁巴中侯，艱險如跬步。主人不世才，先帝常特顧。拔為天軍佐，崇大王法度。淮海生清風，南翁尚思慕。公宮造廣廈，木石乃無數。初聞伐松柏，猶臥天一柱。我瘦書不成，成字讀亦誤。為我問故人，勞心練征戍。,
回棹,杜甫,宿昔試安命，自私猶畏天。勞生系一物，為客費多年。衡嶽江湖大，蒸池疫癘偏。散才嬰薄俗，有跡負前賢。巾拂那關眼，瓶罍易滿船。火雲滋垢膩，凍雨裛沉綿。強飯蓴添滑，端居茗續煎。清思漢水上，涼憶峴山巔。順浪翻堪倚，回帆又省牽。吾家碑不昧，王氏井依然。几杖將衰齒，茅茨寄短椽。灌園曾取適，遊寺可終焉。遂性同漁父，成名異魯連。篙師煩爾送，朱夏及寒泉。,
敬寄族弟唐十八使君,杜甫,與君陶唐後，盛族多其人。聖賢冠史籍，枝派羅源津。在今氣磊落，巧偽莫敢親。介立實吾弟，濟時肯殺身。物白諱受玷，行高無汙真。得罪永泰末，放之五溪濱。鸞鳳有鎩翮，先儒曾抱麟。雷霆霹長鬆，骨大卻生筋。一失不足傷，念子孰自珍。泊舟楚宮岸，戀闕浩酸辛。除名配清江，厥土巫峽鄰。登陸將首途，筆札枉所申。歸朝跼病肺，敘舊思重陳。春風洪濤壯，谷轉頗彌旬。我能泛中流，搪突鼉獺瞋。長年已省柁，慰此貞良臣。,
送裴二虯尉永嘉,杜甫,孤嶼亭何處，天涯水氣中。故人官就此，絕境與誰同。隱吏逢梅福，看山憶謝公。扁舟吾已僦，把釣待秋風。,
送重表侄王砅評事使南海,杜甫,我之曾祖姑，爾之高祖母。爾祖未顯時，歸為尚書婦。隋朝大業末，房杜俱交友。長者來在門，荒年自餬口。家貧無供給，客位但箕帚。俄頃羞頗珍，寂寥人散後。入怪鬢髮空，吁嗟為之久。自陳翦髻鬟，鬻市充杯酒。上雲天下亂，宜與英俊厚。向竊窺數公，經綸亦俱有。次問最少年，虯髯十八九。子等成大名，皆因此人手。下雲風雲合，龍虎一吟吼。願展丈夫雄，得辭兒女丑。秦王時在坐，真氣驚戶牖。及乎貞觀初，尚書踐臺鬥。夫人常肩輿，上殿稱萬壽。六宮師柔順，法則化妃後。至尊均嫂叔，盛事垂不朽。鳳雛無凡毛，五色非爾曹。往者胡作逆，乾坤沸嗷嗷。吾客左馮翊，爾家同遁逃。爭奪至徒步，塊獨委蓬蒿。逗留熱爾腸，十里卻呼號。自下所騎馬，右持腰間刀。左牽紫遊繮，飛走使我高。苟活到今日，寸心銘佩牢。亂離又聚散，宿昔恨滔滔。水花笑白首，春草隨青袍。廷評近要津，節制收英髦。北驅漢陽傳，南泛上瀧舠。家聲肯墜地，利器當秋毫。番禺親賢領，籌運神功操。大夫出盧宋，寶貝休脂膏。洞主降接武，海胡舶千艘。我欲就丹砂，跋涉覺身勞。安能陷糞土，有志乘鯨鰲。或驂鸞騰天，聊作鶴鳴皋。,
遣遇,杜甫,磬折辭主人，開帆駕洪濤。春水滿南國，朱崖雲日高。舟子廢寢食，飄風爭所操。我行匪利涉，謝爾從者勞。石間採蕨女，鬻菜輸官曹。丈夫死百役，暮返空村號。聞見事略同，刻剝及錐刀。貴人豈不仁，視汝如莠蒿。索錢多門戶，喪亂紛嗷嗷。奈何黠吏徒，漁奪成逋逃。自喜遂生理，花時甘縕袍。,
過津口,杜甫,南嶽自茲近，湘流東逝深。和風引桂楫，春日漲雲岑。回首過津口，而多楓樹林。白魚困密網，黃鳥喧嘉音。物微限通塞，惻隱仁者心。甕餘不盡酒，膝有無聲琴。聖賢兩寂寞，眇眇獨開襟。,
草閣,杜甫,草閣臨無地，柴扉永不關。魚龍回夜水，星月動秋山。久露清初溼，高雲薄未還。泛舟慚小婦，飄泊損紅顏。,
題鄭縣亭子,杜甫,鄭縣亭子澗之濱，戶牖憑高發興新。雲斷嶽蓮臨大路，天晴宮柳暗長春。巢邊野雀群欺燕，花底山蜂遠趁人。更欲題詩滿青竹，晚來幽獨恐傷神。,
天河,杜甫,常時任顯晦，秋至輒分明。縱被微雲掩，終能永夜清。含星動雙闕，伴月照邊城。牛女年年渡，何曾風浪生。,
夏日嘆,杜甫,夏日出東北，陵天經中街。朱光徹厚地，鬱蒸何由開。上蒼久無雷，無乃號令乖。雨降不濡物，良田起黃埃。飛鳥苦熱死，池魚涸其泥。萬人尚流冗，舉目唯蒿萊。至今大河北，化作虎與豺。浩蕩想幽薊，王師安在哉。對食不能餐，我心殊未諧。眇然貞觀初，難與數子偕。,
惡樹,杜甫,獨繞虛齋徑，常持小斧柯。幽陰成頗雜，惡木剪還多。枸杞因吾有，雞棲奈汝何。方知不材者，生長漫婆娑。,
江漲,杜甫,江發蠻夷漲，山添雨雪流。大聲吹地轉，高浪蹴天浮。魚鱉為人得，蛟龍不自謀。輕帆好去便，吾道付滄洲。,
屏跡三首,杜甫,用拙存吾道，幽居近物情。桑麻深雨露，燕雀半生成。村鼓時時急，漁舟個個輕。杖藜從白首，心跡喜雙清。晚起家何事，無營地轉幽。竹光團野色，舍影漾江流。失學從兒懶，長貧任婦愁。百年渾得醉，一月不梳頭。衰顏甘屏跡，幽事供高臥。鳥下竹根行，龜開萍葉過。年荒酒價乏，日並園蔬課。猶酌甘泉歌，歌長擊樽破。,
懷舊,杜甫,地下蘇司業，情親獨有君。那因喪亂後，便有死生分。老罷知明鏡，悲來望白雲。自從失詞伯，不復更論文。,
臨邑舍弟書至，苦雨黃河泛溢堤防之患簿....,杜甫,二儀積風雨，百穀漏波濤。聞道洪河坼，遙連滄海高。職思憂悄悄，郡國訴嗷嗷。舍弟卑棲邑，防川領簿曹。尺書前日至，版築不時操。難假黿鼉力，空瞻烏鵲毛。燕南吹畎畝，濟上沒蓬蒿。螺蚌滿近郭，蛟螭乘九皋。徐關深水府，碣石小秋毫。白屋留孤樹，青天矢萬艘。吾衰同泛梗，利涉想蟠桃。倚賴天涯釣，猶能掣巨鰲。,
倦夜（吳曾《漫錄》雲：顧陶《類編》題作倦,杜甫,竹涼侵臥內，野月滿庭隅。重露成涓滴，稀星乍有無。暗飛螢自照，水宿鳥相呼。萬事干戈裡，空悲清夜徂。,
遭田父泥飲美嚴中丞,杜甫,步屟隨春風，村村自花柳。田翁逼社日，邀我嘗春酒。酒酣誇新尹，畜眼未見有。回頭指大男，渠是弓弩手。名在飛騎籍，長番歲時久。前日放營農，辛苦救衰朽。差科死則已，誓不舉家走。今年大作社，拾遺能住否。叫婦開大瓶，盆中為吾取。感此氣揚揚，須知風化首。語多雖雜亂，說尹終在口。朝來偶然出，自卯將及酉。久客惜人情，如何拒鄰叟。高聲索果慄，欲起時被肘。指揮過無禮，未覺村野醜。月出遮我留，仍嗔問升斗。,
又觀打魚,杜甫,蒼江魚子清晨集，設網提綱萬魚急。能者操舟疾若風，撐突波濤挺叉入。小魚脫漏不可記，半死半生猶戢戢。大魚傷損皆垂頭，屈強泥沙有時立。東津觀魚已再來，主人罷鱠還傾杯。日暮蛟龍改窟穴，山根鱣鮪隨雲雷。干戈兵革鬥未止，鳳凰麒麟安在哉。吾徒胡為縱此樂，暴殄天物聖所哀。,
江漲,杜甫,江漲柴門外，兒童報急流。下床高數尺，倚杖沒中洲。細動迎風燕，輕搖逐浪鷗。漁人縈小楫，容易拔船頭。,
寄題江外草堂（梓州作，寄成都故居）,杜甫,我生性放誕，雅欲逃自然。嗜酒愛風竹，卜居必林泉。遭亂到蜀江，臥痾遣所便。誅茅初一畝，廣地方連延。經營上元始，斷手寶應年。敢謀土木麗，自覺面勢堅。臺亭隨高下，敞豁當清川。雖有會心侶，數能同釣船。干戈未偃息，安得酣歌眠。蛟龍無定窟，黃鵠摩蒼天。古來達士志，寧受外物牽。顧惟魯鈍姿，豈識悔吝先。偶攜老妻去，慘澹凌風煙。事蹟無固必，幽貞愧雙全。尚念四小松，蔓草易拘纏。霜骨不甚長，永為鄰里憐。,
見螢火,杜甫,巫山秋夜螢火飛，簾疏巧入坐人衣。忽驚屋裡琴書冷，復亂檐邊星宿稀。卻繞井闌添個個，偶經花蕊弄輝輝。滄江白髮愁看汝，來歲如今歸未歸。,
別唐十五誡，因寄禮部賈侍郎（賈至）,杜甫,九載一相逢，百年能幾何。復為萬里別，送子山之阿。白鶴久同林，潛魚本同河。未知棲集期，衰老強高歌。歌罷兩悽惻，六龍忽蹉跎。相視發皓白，況難駐羲和。胡星墜燕地，漢將仍橫戈。蕭條四海內，人少豺虎多。少人慎莫投，多虎信所過。飢有易子食，獸猶畏虞羅。子負經濟才，天門鬱嵯峨。飄搖適東周，來往若崩波。南宮吾故人，白馬金盤陀。雄筆映千古，見賢心靡他。念子善師事，歲寒守舊柯。為吾謝賈公，病肺臥江沱。,
太子張舍人遺織成褥段,杜甫,客從西北來，遺我翠織成。開緘風濤湧，中有掉尾鯨。逶迤羅水族，瑣細不足名。客雲充君褥，承君終宴榮。空堂魑魅走，高枕表神清。領客珍重意，顧我非公卿。留之懼不祥，施之混柴荊。服飾定尊卑，大哉萬古程。今我一賤老，裋褐更無營。煌煌珠宮物，寢處禍所嬰。嘆息當路子，干戈尚縱橫。掌握有權柄，衣馬自肥輕。李鼎死岐陽，實以驕貴盈。來瑱賜自盡，氣豪直阻兵。皆聞黃金多，坐見悔吝生。奈何田舍翁，受此厚貺情。錦鯨卷還客，始覺心和平。振我粗席塵，愧客茹藜羹。,
寄李十四員外布十二韻,杜甫,名參漢望苑，職述景題輿。巫峽將之郡，荊門好附書。遠行無自苦，內熱比何如。正是炎天闊，那堪野館疏。黃牛平駕浪，畫鷁上凌虛。試待盤渦歇，方期解纜初。悶能過小徑，自為摘嘉蔬。渚柳元幽僻，村花不掃除。宿陰繁素柰，過雨亂紅蕖。寂寂夏先晚，泠泠風有餘。江清心可瑩，竹冷發堪梳。直作移巾幾，秋帆發弊廬。,
暮春江陵送馬大卿公，恩命追赴闕下,杜甫,自古求忠孝，名家信有之。吾賢富才術，此道未磷緇。玉府標孤映，霜蹄去不疑。激揚音韻徹，籍甚眾多推。潘陸應同調，孫吳亦異時。北辰徵事業，南紀赴恩私。卿月升金掌，王春度玉墀。薰風行應律，湛露即歌詩。天意高難問，人情老易悲。尊前江漢闊，後會且深期。,
最能行,杜甫,峽中丈夫絕輕死，少在公門多在水。富豪有錢駕大舸，貧窮取給行艓子。小兒學問止論語，大兒結束隨商旅。欹帆側柁入波濤，撇漩捎濆無險阻。朝發白帝暮江陵，頃來目擊信有徵。瞿塘漫天虎鬚怒，歸州長年行最能。此鄉之人氣量窄，誤競南風疏北客。若道土無英俊才，何得山有屈原宅。,
鄭典設自施州歸,杜甫,吾憐滎陽秀，冒暑初有適。名賢慎所出，不肯妄行役。旅茲殊俗遠，竟以屢空迫。南謁裴施州，氣合無險僻。攀援懸根木，登頓入天石。青山自一川，城郭洗憂戚。聽子話此邦，令我心悅懌。其俗則純樸，不知有主客。溫溫諸侯門，禮亦如古昔。敕廚倍常羞，杯盤頗狼藉。時雖屬喪亂，事貴賞匹敵。中宵愜良會，裴鄭非遠戚。群書一萬卷，博涉供務隙。他日辱銀鉤，森疏見矛戟。倒屣喜旋歸，畫地求所歷。乃聞風土質，又重田疇闢。刺史似寇恂，列郡宜競惜。北風吹瘴癘，羸老思散策。渚拂蒹葭塞，嶠穿蘿蔦冪。此身仗兒僕，高興潛有激。孟冬方首路，強飯取崖壁。嘆爾疲駑駘，汗溝血不赤。終然備外飾，駕馭何所益。我有平肩輿，前途猶準的。翩翩入鳥道，庶脫蹉跌厄。,
枯棕,杜甫,蜀門多棕櫚，高者十八九。其皮割剝甚，雖眾亦易朽。徒布如雲葉，青黃歲寒後。交橫集斧斤，凋喪先蒲柳。傷時苦軍乏，一物官盡取。嗟爾江漢人，生成復何有。有同枯棕木，使我沈嘆久。死者即已休，生者何自守。啾啾黃雀啅，側見寒蓬走。念爾形影幹，摧殘沒藜莠。,
春日江村五首,杜甫,農務村村急，春流岸岸深。乾坤萬里眼，時序百年心。茅屋還堪賦，桃源自可尋。艱難賤生理，飄泊到如今。迢遞來三蜀，蹉跎有六年。客身逢故舊，發興自林泉。過懶從衣結，頻遊任履穿。藩籬無限景，恣意買江天。種竹交加翠，栽桃爛熳紅。經心石鏡月，到面雪山風。赤管隨王命，銀章付老翁。豈知牙齒落，名玷薦賢中。扶病垂朱紱，歸休步紫苔。郊扉存晚計，幕府愧群材。燕外晴絲卷，鷗邊水葉開。鄰家送魚鱉，問我數能來。群盜哀王粲，中年召賈生。登樓初有作，前席竟為榮。宅入先賢傳，才高處士名。異時懷二子，春日復含情。,
宴戎州楊使君東樓,杜甫,勝絕驚身老，情忘發興奇。座從歌妓密，樂任主人為。重碧拈春酒，輕紅擘荔枝。樓高欲愁思，橫笛未休吹。,
觀打魚歌,杜甫,綿州江水之東津，魴魚鱍鱍色勝銀。漁人漾舟沈大網，截江一擁數百鱗。眾魚常才盡卻棄，赤鯉騰出如有神。潛龍無聲老蛟怒，迴風颯颯吹沙塵。饔子左右揮雙刀，膾飛金盤白雪高。徐州禿尾不足憶，漢陰槎頭遠遁逃。魴魚肥美知第一，既飽歡娛亦蕭瑟。君不見朝來割素鬐，咫尺波濤永相失。,
巴西驛亭觀江漲呈竇十五使君二首,杜甫,宿雨南江漲，波濤亂遠峰。孤亭凌噴薄，萬井逼舂容。霄漢愁高鳥，泥沙困老龍。天邊同客舍，攜我豁心胸。轉驚波作怒，即恐岸隨流。賴有杯中物，還同海上鷗。關心小剡縣，傍眼見揚州。為接情人飲，朝來減半愁。,
苦戰行,杜甫,苦戰身死馬將軍，自雲伏波之子孫。干戈未定失壯士，使我嘆恨傷精魂。去年江南討狂賊，臨江把臂難再得。別時孤雲今不飛，時獨看雲淚橫臆。,
故右僕射相國張公九齡,杜甫,相國生南紀，金璞無留礦。仙鶴下人間，獨立霜毛整。矯然江海思，復與雲路永。寂寞想土階，未遑等箕潁。上君白玉堂，倚君金華省。碣石歲崢嶸，天地日蛙黽。退食吟大庭，何心記榛梗。骨驚畏曩哲，鬒變負人境。雖蒙換蟬冠，右地恧多幸。敢忘二疏歸，痛迫蘇耽井。紫綬映暮年，荊州謝所領。庾公興不淺，黃霸鎮每靜。賓客引調同，諷詠在務屏。詩罷地有餘，篇終語清省。一陽發陰管，淑氣含公鼎。乃知君子心，用才文章境。散帙起翠螭，倚薄巫廬並。綺麗玄暉擁，箋誄任昉騁。自我一家則，未缺隻字警。千秋滄海南，名系朱鳥影。歸老守故林，戀闕悄延頸。波濤良史筆，蕪絕大庾嶺。向時禮數隔，製作難上請。再讀徐孺碑，猶思理煙艇。,
往在,杜甫,往在西京日，胡來滿彤宮。中宵焚九廟，雲漢為之紅。解瓦飛十里，繐帷紛曾空。疚心惜木主，一一灰悲風。合昏排鐵騎，清旭散錦馬蒙。賊臣表逆節，相賀以成功。是時妃嬪戮，連為糞土叢。當寧陷玉座，白間剝畫蟲。不知二聖處，私泣百歲翁。車駕既雲還，楹桷欻穹崇。故老復涕泗，祠官樹椅桐。巨集壯不如初，已見帝力雄。前春禮郊廟，祀事親聖躬。微軀忝近臣，景從陪群公。登階捧玉冊，峨冕耿金鐘。侍祠恧先露，掖垣邇濯龍。天子惟孝孫，五雲起九重。鏡奩換粉黛，翠羽猶蔥朧。前者厭羯胡，後來遭犬戎。俎豆腐羶肉，罘罳行角弓。安得自西極，申命空山東。盡驅詣闕下，士庶塞關中。主將曉逆順，元元歸始終。一朝自罪己，萬里車書通。鋒鏑供鋤犁，征戍聽所從。冗官各復業，土著還力農。君臣節儉足，朝野歡呼同。中興似國初，繼體如太宗。端拱納諫諍，和風日衝融。赤墀櫻桃枝，隱映銀絲籠。千春薦陵寢，永永垂無窮。京都不再火，涇渭開愁容。歸號故松柏，老去苦飄蓬。,
秋風二首,杜甫,秋風淅淅吹巫山，上牢下牢修水關。吳檣楚柁牽百丈，暖向神都寒未還。要路何日罷長戟，戰自青羌連百蠻。中巴不曾訊息好，暝傳戍鼓長雲間。秋風淅淅吹我衣，東流之外西日微。天清小城搗練急，石古細路行人稀。不知明月為誰好，早晚孤帆他夜歸。會將白髮倚庭樹，故園池臺今是非。,
溪上,杜甫,峽內淹留客，溪邊四五家。古苔生迮地，秋竹隱疏花。塞俗人無井，山田飯有沙。西江使船至，時復問京華。,
虎牙行（虎牙在荊門之北，江水峻急）,杜甫,秋風欻吸吹南國，天地慘慘無顏色。洞庭揚波江漢回，虎牙銅柱皆傾側。巫峽陰岑朔漠氣，峰巒窈窕谿谷黑。杜鵑不來猿狖寒，山鬼幽憂雪霜逼。楚老長嗟憶炎瘴，三尺角弓兩斛力。壁立石城橫塞起，金錯旌竿滿雲直。漁陽突騎獵青丘，犬戎鎖甲聞丹極。八荒十年防盜賊，征戍誅求寡妻哭，遠客中宵淚沾臆。,
寒雨朝行視園樹,杜甫,柴門雜樹向千株，丹橘黃甘此地無。江上今朝寒雨歇，籬中秀色畫屏紆。桃蹊李徑年雖故，梔子紅椒豔復殊。鎖石藤稍元自落，倚天鬆骨見來枯。林香出實垂將盡，葉蒂辭枝不重蘇。愛日恩光蒙借貸，清霜殺氣得憂虞。衰顏更覓藜床坐，緩步仍須竹杖扶。散騎未知雲閣處，啼猿僻在楚山隅。,
同豆盧峰知字韻,杜甫,鍊金歐冶子，噴玉大宛兒。符彩高無敵，聰明達所為。夢蘭他日應，折桂早年知。爛漫通經術，光芒刷羽儀。謝庭瞻不遠，潘省會於斯。倡和將雛曲，田翁號鹿皮。,
冬日有懷李白,杜甫,寂寞書齋裡，終朝獨爾思。更尋嘉樹傳，不忘角弓詩。短褐風霜入，還丹日月遲。未因乘興去，空有鹿門期。,
去矣行,杜甫,君不見韝上鷹，一飽則飛掣。焉能作堂上燕，銜泥附炎熱。野人曠蕩無靦顏，豈可久在王侯間。未試囊中餐玉法，明朝且入藍田山。,
詠懷二首,杜甫,人生貴是男，丈夫重天機。未達善一身，得志行所為。嗟餘竟轗軻，將老逢艱危。胡雛逼神器，逆節同所歸。河雒化為血，公侯草間啼。西京復陷沒，翠蓋蒙塵飛。萬姓悲赤子，兩宮棄紫微。倏忽向二紀，奸雄多是非。本朝再樹立，未及貞觀時。日給在軍儲，上官督有司。高賢迫形勢，豈暇相扶持。疲苶苟懷策，棲屑無所施。先王實罪己，愁痛正為茲。歲月不我與，蹉跎病於斯。夜看豐城氣，回首蛟龍池。齒髮已自料，意深陳苦詞。邦危壞法則，聖遠益愁慕。飄颻桂水遊，悵望蒼梧暮。潛魚不銜鉤，走鹿無反顧。皦皦幽曠心，拳拳異平素。衣食相拘閡，朋知限流寓。風濤上春沙，千里侵江樹。逆行少吉日，時節空復度。井灶任塵埃，舟航煩數具。牽纏加老病，瑣細隘俗務。萬古一死生，胡為足名數。多憂汙桃源，拙計泥銅柱。未辭炎瘴毒，擺落跋涉懼。虎狼窺中原，焉得所歷住。葛洪及許靖，避世常此路。賢愚誠等差，自愛各馳騖。羸瘠且如何，魄奪鍼灸屢。擁滯僮僕慵，稽留篙師怒。終當掛帆席，天意難告訴。南為祝融客，勉強親杖屨。結托老人星，羅浮展衰步。,
贈李八祕書別三十韻,杜甫,往時中補右，扈蹕上元初。反氣凌行在，妖星下直廬。六龍瞻漢闕，萬騎略姚墟。玄朔迴天步，神都憶帝車。一戎才汗馬，百姓免為魚。通籍蟠螭印，差肩列鳳輿。事殊迎代邸，喜異賞朱虛。寇盜方歸順，乾坤欲晏如。不才同補袞，奉詔許牽裾。鴛鷺叨雲閣，麒麟滯玉除。文園多病後，中散舊交疏。飄泊哀相見，平生意有餘。風煙巫峽遠，臺榭楚宮虛。觸目非論故，新文尚起予。清秋凋碧柳，別浦落紅蕖。訊息多旗幟，經過嘆里閭。戰連脣齒國，軍急羽毛書。幕府籌頻問，山家藥正鋤。臺星入朝謁，使節有吹噓。西蜀災長弭，南翁憤始攄。對揚抏士卒，乾沒費倉儲。勢藉兵須用，功無禮忽諸。御鞍金騕褭，宮硯玉蟾蜍。拜舞銀鉤落，恩波錦帕舒。此行非不濟，良友昔相於。去旆依顏色，沿流想疾徐。沈綿疲井臼，倚薄似樵漁。乞米煩佳客，鈔詩聽小胥。杜陵斜晚照，潏水帶寒淤。莫話清溪發，蕭蕭白映梳。,
贈獻納使起居田舍人澄,杜甫,獻納司存雨露邊，地分清切任才賢。舍人退食收封事，宮女開函近御筵。曉漏追趨青瑣闥，晴窗檢點白雲篇。揚雄更有河東賦，唯待吹噓送上天。,
歲晏行,杜甫,歲雲暮矣多北風，瀟湘洞庭白雪中。漁父天寒網罟凍，莫徭射雁鳴桑弓。去年米貴闕軍食，今年米賤大傷農。高馬達官厭酒肉，此輩杼軸茅茨空。楚人重魚不重鳥，汝休枉殺南飛鴻。況聞處處鬻男女，割慈忍愛還租庸。往日用錢捉私鑄，今許鉛錫和青銅。刻泥為之最易得，好惡不合長相蒙。萬國城頭吹畫角，此曲哀怨何時終。,描寫冬天，憂國憂民
奉陪贈附馬韋曲二首,杜甫,韋曲花無賴，家家惱殺人。綠尊雖盡日，白髮好禁春。石角鉤衣破，藤枝刺眼新。何時佔叢竹，頭戴小烏巾。野寺垂楊裡，春畦亂水間。美花多映竹，好鳥不歸山。城郭終何事，風塵豈駐顏。誰能共公子，薄暮欲俱還。,
晨雨,杜甫,小雨晨光內，初來葉上聞。霧交才灑地，風逆旋隨雲。暫起柴荊色，輕沾鳥獸群。麝香山一半，亭午未全分。,
石筍行,杜甫,君不見益州城西門，陌上石筍雙高蹲。古來相傳是海眼，苔蘚蝕盡波濤痕。雨多往往得瑟瑟，此事恍惚難明論。恐是昔時卿相墓，立石為表今仍存。惜哉俗態好矇蔽，亦如小臣媚至尊。政化錯迕失大體，坐看傾危受厚恩。嗟爾石筍擅虛名，後來未識猶駿奔。安得壯士擲天外，使人不疑見本根。,
送韋諷上閬州錄事參軍,杜甫,國步猶艱難，兵革未衰息。萬方哀嗷嗷，十載供軍食。庶官務割剝，不暇憂反側。誅求何多門，賢者貴為德。韋生富春秋，洞徹有清識。操持紀綱地，喜見朱絲直。當令豪奪吏，自此無顏色。必若救瘡痍，先應去蟊賊。揮淚臨大江，高天意悽惻。行行樹佳政，慰我深相憶。,
閬州東樓筵，奉送十一舅往青城縣，得昏字,杜甫,曾城有高樓，制古丹雘存。迢迢百餘尺，豁達開四門。雖有車馬客，而無人世喧。遊目俯大江，列筵慰別魂。是時秋冬交，節往顏色昏。天寒鳥獸休，霜露在草根。今我送舅氏，萬感集清尊。豈伊山川間，回首盜賊繁。高賢意不暇，王命久崩奔。臨風欲慟哭，聲出已復吞。,
哭王彭州掄,杜甫,執友驚淪沒，斯人已寂寥。新文生沈謝，異骨降松喬。北部初高選，東堂早見招。蛟龍纏倚劍，鸞鳳夾吹簫。歷職漢庭久，中年胡馬驕。兵戈闇兩觀，寵辱事三朝。蜀路江干窄，彭門地裡遙。解龜生碧草，諫獵阻清霄。頃壯戎麾出，叨陪幕府要。將軍臨氣候，猛士塞風飆。井漏泉誰汲，烽疏火不燒。前籌自多暇，隱几接終朝。翠石俄雙表，寒鬆竟後凋。贈詩焉敢墜，染翰欲無聊。再哭經過罷，離魂去住銷。之官方玉折，寄葬與萍漂。曠望渥窪道，霏微河漢橋。夫人先即世，令子各清標。巫峽長雲雨，秦城近斗杓。馮唐毛髮白，歸興日蕭蕭。,
吹笛,杜甫,吹笛秋山風月清，誰家巧作斷腸聲。風飄律呂相和切，月傍關山幾處明。胡騎中宵堪北走，武陵一曲想南征。故園楊柳今搖落，何得愁中曲盡生。,
猿,杜甫,嫋嫋啼虛壁，蕭蕭掛冷枝。艱難人不見，隱見爾如知。慣習元從眾，全生或用奇。前林騰每及，父子莫相離。,
自閬州領妻子卻赴蜀山行三首,杜甫,汩汩避群盜，悠悠經十年。不成向南國，復作遊西川。物役水虛照，魂傷山寂然。我生無倚著，盡室畏途邊。長林偃風色，回覆意猶迷。衫裛翠微潤，馬銜青草嘶。棧懸斜避石，橋斷卻尋溪。何日干戈盡，飄飄愧老妻。行色遞隱見，人煙時有無。僕伕穿竹語，稚子入雲呼。轉石驚魑魅，抨弓落狖鼯。真供一笑樂，似欲慰窮途。,
徐步,杜甫,整履步青蕪，荒庭日欲晡。芹泥隨燕觜，花蕊上蜂須。把酒從衣溼，吟詩信杖扶。敢論才見忌，實有醉如愚。,
暮歸,杜甫,霜黃碧梧白鶴棲，城上擊柝復烏啼。客子入門月皎皎，誰家搗練風悽悽。南渡桂水闕舟楫，北歸秦川多鼓鼙。年過半百不稱意，明日看雲還杖藜。,
槐葉冷淘,杜甫,青青高槐葉，採掇付中廚。新面來近市，汁滓宛相俱。入鼎資過熟，加餐愁欲無。碧鮮俱照箸，香飯兼苞蘆。經齒冷於雪，勸人投此珠。願隨金騕褭，走置錦屠蘇。路遠思恐泥，興深終不渝。獻芹則小小，薦藻明區區。萬里露寒殿，開冰清玉壺。君王納涼晚，此味亦時須。,
姜楚公畫角鷹歌,杜甫,楚公畫鷹鷹戴角，殺氣森森到幽朔。觀者貪愁掣臂飛，畫師不是無心學。此鷹寫真在左綿，卻嗟真骨遂虛傳。樑間燕雀休驚怕，亦未摶空上九天。,
雨不絕,杜甫,鳴雨既過漸細微，映空搖颺如絲飛。階前短草泥不亂，院裡長條風乍稀。舞石旋應將乳子，行雲莫自溼仙衣。眼邊江舸何匆促，未待安流逆浪歸。,描寫雨
奉送王信州崟北歸,杜甫,朝廷防盜賊，供給愍誅求。下詔選郎署，傳聲能典州。蒼生今日困，天子向時憂。井屋有煙起，瘡痍無血流。壤歌唯海甸，畫角自山樓。白髮寐常早，荒榛農復秋。解龜逾臥轍，遣騎覓扁舟。徐榻不知倦，潁川何以酬。塵生彤管筆，寒膩黑貂裘。高義終焉在，斯文去矣休。別離同雨散，行止各雲浮。林熱鳥開口，江渾魚掉頭。尉佗雖北拜，太史尚南留。軍旅應都息，寰區要盡收。九重思諫諍，八極念懷柔。徙倚瞻王室，從容仰廟謀。故人持雅論，絕塞豁窮愁。復見陶唐理，甘為汗漫遊。,
西閣三度期大昌嚴明府同宿不到,杜甫,問子能來宿，今疑索故要。匣琴虛夜夜，手板自朝朝。金吼霜鍾徹，花催臘炬銷。早鳧江檻底，雙影漫飄颻。,
晚秋長沙蔡五侍御飲筵，送殷六參軍歸澧州覲,杜甫,佳士欣相識，慈顏望遠遊。甘從投轄飲，肯作置書郵。高鳥黃雲暮，寒蟬碧樹秋。湖南冬不雪，吾病得淹留。,
九日登梓州城,杜甫,伊昔黃花酒，如今白髮翁。追歡筋力異，望遠歲時同。弟妹悲歌裡，朝廷醉眼中。兵戈與關塞，此日意無窮。,
聽楊氏歌,杜甫,佳人絕代歌，獨立發皓齒。滿堂慘不樂，響下清虛裡。江城帶素月，況乃清夜起。老夫悲暮年，壯士淚如水。玉杯久寂寞，金管迷宮徵。勿雲聽者疲，愚智心盡死。古來傑出士，豈待一知己。吾聞昔秦青，傾側天下耳。,
荊南兵馬使太常卿趙公大食刀歌,杜甫,太常樓船聲嗷嘈，問兵刮寇趨下牢。牧出令奔飛百艘，猛蛟突獸紛騰逃。白帝寒城駐錦袍，玄冬示我胡國刀。壯士短衣頭虎毛，憑軒拔鞘天為高。翻風轉日木怒號，冰翼雪澹傷哀猱。鐫錯碧罌鸊鵜膏，鋩鍔已瑩虛秋濤，鬼物撇捩辭坑壕。蒼水使者捫赤絛，龍伯國人罷釣鰲。芮公回首顏色勞，分閫救世用賢豪。趙公玉立高歌起，攬環結佩相終始，萬歲持之護天子。得君亂絲與君理，蜀江如線如針水。荊岑彈丸心未已，賊臣惡子休幹紀。魑魅魍魎徒為耳，妖腰亂領敢欣喜。用之不高亦不庳，不似長劍須天倚。吁嗟光祿英雄弭，大食寶刀聊可比。丹青宛轉麒麟裡，光芒六合無泥滓。,
哭李常侍嶧二首,杜甫,一代風流盡，修文地下深。斯人不重見，將老失知音。短日行梅嶺，寒山落桂林。長安若個畔，猶想映貂金。青瑣陪雙入，銅梁阻一辭。風塵逢我地，江漢哭君時。次第尋書札，呼兒檢贈詩。發揮王子表，不愧史臣詞。,
贈蘇四徯,杜甫,異縣昔同遊，各雲厭轉蓬。別離已五年，尚在行李中。戎馬日衰息，乘輿安九重。有才何棲棲，將老委所窮。為郎未為賤，其奈疾病攻。子何面黧黑，不得豁心胸。巴蜀倦剽掠，下愚成土風。幽薊已削平，荒徼尚彎弓。斯人脫身來，豈非吾道東。乾坤雖寬大，所適裝囊空。肉食哂菜色，少壯欺老翁。況乃主客間，古來逼側同。君今下荊揚，獨帆如飛鴻。二州豪俠場，人馬皆自雄。一請甘飢寒，再請甘養蒙。,
憶幼子,杜甫,驥子春猶隔，鶯歌暖正繁。別離驚節換，聰慧與誰論。澗水空山道，柴門老樹村。憶渠愁只睡，炙背俯晴軒。,
雨過蘇端,杜甫,雞鳴風雨交，久旱雲亦好。杖藜入春泥，無食起我早。諸家憶所歷，一飯跡便掃。蘇侯得數過，歡喜每傾倒。也復可憐人，呼兒具梨棗。濁醪必在眼，盡醉攄懷抱。紅稠屋角花，碧委牆隅草。親賓縱談謔，喧鬧畏衰老。況蒙霈澤垂，糧粒或自保。妻孥隔軍壘，撥棄不擬道。,
呀鶻行,杜甫,病鶻孤飛俗眼醜，每夜江邊宿衰柳。清秋落日已側身，過雁歸鴉錯回首。緊腦雄姿迷所向，疏翮稀毛不可狀。強神迷復皁雕前，俊才早在蒼鷹上。風濤颯颯寒山陰，熊羆欲蟄龍蛇深。念爾此時有一擲，失聲濺血非其心。,
送靈州李判官,杜甫,犬戎腥四海，回首一茫茫。血戰乾坤赤，氛迷日月黃。將軍專策略，幕府盛材良。近賀中興主，神兵動朔方。,
夜聽許十一誦詩愛而有作,杜甫,許生五臺賓，業白出石壁。餘亦師粲可，身猶縛禪寂。何階子方便，謬引為匹敵。離索晚相逢，包蒙欣有擊。誦詩渾遊衍，四座皆辟易。應手看捶鉤，清心聽鳴鏑。精微穿溟涬，飛動摧霹靂。陶謝不枝梧，風騷共推激。紫燕自超詣，翠駁誰剪剔。君意人莫知，人間夜寥闃。,
紫宸殿退朝口號,杜甫,戶外昭容紫袖垂，雙瞻御座引朝儀。香飄合殿春風轉，花覆千官淑景移。晝漏希聞高閣報，天顏有喜近臣知。宮中每出歸東省，會送夔龍集鳳池。,
征夫,杜甫,十室幾人在，千山空自多。路衢唯見哭，城市不聞歌。漂梗無安地，銜枚有荷戈。官軍未通蜀，吾道竟如何。,
晚出左掖,杜甫,晝刻傳呼淺，春旗簇仗齊。退朝花底散，歸院柳邊迷。樓雪融城溼，宮雲去殿低。避人焚諫草，騎馬欲雞棲。,
暮秋枉裴道州手札，率爾遣興，寄近呈蘇渙侍,杜甫,久客多枉友朋書，素書一月凡一束。虛名但蒙寒溫問，泛愛不救溝壑辱。齒落未是無心人，舌存恥作窮途哭。道州手札適復至，紙長要自三過讀。盈把那須滄海珠，入懷本倚崑山玉。撥棄潭州百斛酒，蕪沒瀟岸千株菊。使我晝立煩兒孫，令我夜坐費燈燭。憶子初尉永嘉去，紅顏白麵花映肉。軍符侯印取豈遲，紫燕騄耳行甚速。聖朝尚飛戰鬥塵，濟世宜引英俊人。黎元愁痛會蘇息，夷狄跋扈徒逡巡。授鉞築壇聞意旨，頹綱漏網期彌綸。郭欽上書見大計，劉毅答詔驚群臣。他日更僕語不淺，明公論兵氣益振。傾壺簫管黑白髮，舞劍霜雪吹青春。宴筵曾語蘇季子，後來傑出雲孫比。茅齋定王城郭門，藥物楚老漁商市。市北肩輿每聯袂，郭南抱甕亦隱几。無數將軍西第成，早作丞相東山起。鳥雀苦肥秋粟菽，蛟龍欲蟄寒沙水。天下鼓角何時休，陣前部曲終日死。附書與裴因示蘇，此生已愧須人扶。致君堯舜付公等，早據要路思捐軀。,
月圓,杜甫,孤月當樓滿，寒江動夜扉。委波金不定，照席綺逾依。未缺空山靜，高懸列宿稀。故園鬆桂發，萬里共清輝。,
九日登梓州城,杜甫,客心驚暮序，賓雁下襄州。共賞重陽節，言尋戲馬遊。湖風秋戍柳，江雨暗山樓。且酌東籬菊，聊祛南國愁。,
佐還山後寄三首,杜甫,山晚浮雲合，歸時恐路迷。澗寒人慾到，村黑鳥應棲。野客茅茨小，田家樹木低。舊諳疏懶叔，須汝故相攜。白露黃粱熟，分張素有期。已應舂得細，頗覺寄來遲。味豈同金菊，香宜配綠葵。老人他日愛，正想滑流匙。幾道泉澆圃，交橫落慢坡。葳蕤秋葉少，隱映野雲多。隔沼連香芰，通林帶女蘿。甚聞霜薤白，重惠意如何。,
寓目,杜甫,一縣葡萄熟，秋山苜蓿多。關雲常帶雨，塞水不成河。羌女輕烽燧，胡兒制駱駝。自傷遲暮眼，喪亂飽經過。,
上兜率寺,杜甫,兜率知名寺，真如會法堂。江山有巴蜀，棟宇自齊樑。庾信哀雖久，何顒好不忘。白牛車遠近，且欲上慈航。,
寒峽,杜甫,行邁日悄悄，山谷勢多端。雲門轉絕岸，積阻霾天寒。寒硤不可度，我實衣裳單。況當仲冬交，溯沿增波瀾。野人尋煙語，行子傍水餐。此生免荷殳，未敢辭路難。,
白沙渡,杜甫,畏途隨長江，渡口下絕岸。差池上舟楫，杳窕入雲漢。天寒荒野外，日暮中流半。我馬向北嘶，山猿飲相喚。水清石礧礧，沙白灘漫漫。迥然洗愁辛，多病一疏散。高壁抵嶔崟，洪濤越凌亂。臨風獨回首，攬轡復三嘆。,
兩當縣吳十侍御江上宅,杜甫,寒城朝煙澹，山谷落葉赤。陰風千里來，吹汝江上宅。鵾雞號枉渚，日色傍阡陌。借問持斧翁，幾年長沙客。哀哀失木狖，矯矯避弓翮。亦知故鄉樂，未敢思夙昔。昔在鳳翔都，共通金閨籍。天子猶蒙塵，東郊暗長戟。兵家忌間諜，此輩常接跡。臺中領舉劾，君必慎剖析。不忍殺無辜，所以分白黑。上官權許與，失意見遷斥。仲尼甘旅人，向子識損益。朝廷非不知，閉口休嘆息。餘時忝諍臣，丹陛實咫尺。相看受狼狽，至死難塞責。行邁心多違，出門無與適。於公負明義，惆悵頭更白。,
贈蜀僧閭丘師兄,杜甫,大師銅梁秀，籍籍名家孫。嗚呼先博士，炳靈精氣奔。惟昔武皇后，臨軒御乾坤。多士盡儒冠，墨客藹雲屯。當時上紫殿，不獨卿相尊。世傳閭丘筆，峻極逾崑崙。鳳藏丹霄暮，龍去白水渾。青熒雪嶺東，碑碣舊制存。斯文散都邑，高價越璵璠。晚看作者意，妙絕與誰論。吾祖詩冠古，同年蒙主恩。豫章夾日月，歲久空深根。小子思疏闊，豈能達詞門。窮愁一揮淚，相遇即諸昆。我住錦官城，兄居祇樹園。地近慰旅愁，往來當丘樊。天涯歇滯雨，粳稻臥不翻。漂然薄遊倦，始與道侶敦。景晏步修廊，而無車馬喧。夜闌接軟語，落月如金盆。漠漠世界黑，驅車爭奪繁。惟有摩尼珠，可照濁水源。,
西山三首（即岷山，捍阻羌夷，全蜀巨障）,杜甫,彝界荒山頂，蕃州積雪邊。築城依白帝，轉粟上青天。蜀將分旗鼓，羌兵助井泉。西戎背和好，殺氣日相纏。辛苦三城戍，長防萬里秋。煙塵侵火井，雨雪閉鬆州。風動將軍幕，天寒使者裘。漫山賊營壘，回首得無憂。子弟猶深入，關城未解圍。蠶崖鐵馬瘦，灌口米船稀。辯士安邊策，元戎決勝威。今朝烏鵲喜，欲報凱歌歸。,
海棕行,杜甫,左綿公館清江濆，海棕一株高入雲。龍鱗犀甲相錯落，蒼稜白皮十抱文。自是眾木亂紛紛，海棕焉知身出群。移栽北辰不可得，時有西域胡僧識。,
西郊,杜甫,時出碧雞坊，西郊向草堂。市橋官柳細，江路野梅香。傍架齊書帙，看題減藥囊。無人覺來往，疏懶意何長。,
四鬆,杜甫,四鬆初移時，大抵三尺強。別來忽三載，離立如人長。會看根不拔，莫計枝凋傷。幽色幸秀髮，疏柯亦昂藏。所插小藩籬，本亦有堤防。終然掁撥損，得吝千葉黃。敢為故林主，黎庶猶未康。避賊今始歸，春草滿空堂。覽物嘆衰謝，及茲慰淒涼。清風為我起，灑面若微霜。足以送老姿，聊待偃蓋張。我生無根帶，配爾亦茫茫。有情且賦詩，事蹟可兩忘。勿矜千載後，慘澹蟠穹蒼。,
玉臺觀,杜甫,浩劫因王造，平臺訪古遊。彩雲蕭史駐，文字魯恭留。宮闕通群帝，乾坤到十洲。人傳有笙鶴，時過此山頭。,
水檻,杜甫,蒼江多風飆，雲雨晝夜飛。茅軒駕巨浪，焉得不低垂。遊子久在外，門戶無人持。高岸尚如谷，何傷浮柱欹。扶顛有勸誡，恐貽識者嗤。既殊大廈傾，可以一木支。臨川視萬里，何必闌檻為。人生感故物，慷慨有餘悲。,
江梅,杜甫,梅蕊臘前破，梅花年後多。絕知春意好，最奈客愁何。雪樹元同色，江風亦自波。故園不可見，巫岫鬱嵯峨。,
大曆三年春，城放船出瞿塘峽，久居夔府，將,杜甫,老向巴人裡，今辭楚塞隅。入舟翻不樂，解纜獨長吁。窄轉深啼狖，虛隨亂浴鳧。石苔凌几杖，空翠撲肌膚。疊壁排霜劍，奔泉濺水珠。杳冥藤上下，濃澹樹榮枯。神女峰娟妙，昭君宅有無。曲留明怨惜，夢盡失歡娛。擺闔盤渦沸，欹斜激浪輸。風雷纏地脈，冰雪耀天衢。鹿角真走險，狼頭如跋胡。惡灘寧變色，高臥負微軀。書史全傾撓，裝囊半壓濡。生涯臨臬兀，死地脫斯須。不有平川決，焉知眾壑趨。乾坤霾漲海，雨露洗春蕪。鷗鳥牽絲颺，驪龍濯錦紆。落霞沉綠綺，殘月壞金樞。泥筍苞初荻，沙茸出小蒲。雁兒爭水馬，燕子逐檣烏。絕島容煙霧，環洲納曉晡。前聞辨陶牧，轉眄拂宜都。縣郭南畿好，津亭北望孤。勞心依憩息，朗詠劃昭蘇。意遣樂還笑，衰迷賢與愚。飄蕭將素髮，汩沒聽洪爐。丘壑曾忘返，文章敢自誣。此生遭聖代，誰分哭窮途。臥疾淹為客，蒙恩早廁儒。廷爭酬造化，樸直乞江湖。灩澦險相迫，滄浪深可逾。浮名尋已已，懶計卻區區。喜近天皇寺，先披古畫圖。應經帝子渚，同泣舜蒼梧。朝士兼戎服，君王按湛盧。旄頭初俶擾，鶉首麗泥塗。甲卒身雖貴，書生道固殊。出塵皆野鶴，歷塊匪轅駒。伊呂終難降，韓彭不易呼。五雲高太甲，六月曠摶扶。回首黎元病，爭權將帥誅。山林託疲苶，未必免崎嶇。,
一室,杜甫,一室他鄉遠，空林暮景懸。正愁聞塞笛，獨立見江船。巴蜀來多病，荊蠻去幾年。應同王粲宅，留井峴山前。,
水閣朝霽，奉簡嚴雲安（一作雲安嚴明府）,杜甫,東城抱春岑，江閣鄰石面。崔嵬晨雲白，朝旭射芳甸。雨檻臥花叢，風床展書卷。鉤簾宿鷺起，丸藥流鶯囀。呼婢取酒壺，續兒誦文選。晚交嚴明府，矧此數相見。,
寄董卿嘉榮十韻,杜甫,聞道君牙帳，防秋近赤霄。下臨千雪嶺，卻背五繩橋。海內久戎服，京師今晏朝。犬羊曾爛熳，宮闕尚蕭條。猛將宜嘗膽，龍泉必在腰。黃圖遭汙辱，月窟可焚燒。會取干戈利，無令斥候驕。居然雙捕虜，自是一嫖姚。落日思輕騎，高天憶射鵰。雲臺畫形像，皆為掃氛妖。,
寄司馬山人十二韻,杜甫,關內昔分袂，天邊今轉蓬。驅馳不可說，談笑偶然同。道術曾留意，先生早擊蒙。家家迎薊子，處處識壺公。長嘯峨嵋北，潛行玉壘東。有時騎猛虎，虛室使仙童。發少何勞白，顏衰肯更紅。望雲悲轗軻，畢景羨衝融。喪亂形仍役，淒涼信不通。懸旌要路口，倚劍短亭中。永作殊方客，殘生一老翁。相哀骨可換，亦遣馭清風。,
遣悶奉呈嚴公二十韻,杜甫,白水魚竿客，清秋鶴髮翁。胡為來幕下，只合在舟中。黃卷真如律，青袍也自公。老妻憂坐痺，幼女問頭風。平地專欹倒，分曹失異同。禮甘衰力就，義忝上官通。疇昔論詩早，光輝仗鉞雄。寬容存性拙，剪拂念途窮。露裛思藤架，煙霏想桂叢。信然龜觸網，直作鳥窺籠。西嶺紆村北，南江繞舍東。竹皮寒舊翠，椒實雨新紅。浪簸船應坼，杯乾甕即空。藩籬生野徑，斤斧任樵童。束縛酬知己，蹉跎效小忠。周防期稍稍，太簡遂匆匆。曉入朱扉啟，昏歸畫角終。不成尋別業，未敢息微躬。烏鵲愁銀漢，駑駘怕錦幪。會希全物色，時放倚梧桐。,
病橘,杜甫,群橘少生意，雖多亦奚為。惜哉結實小，酸澀如棠梨。剖之盡蠹蟲，採掇爽其宜。紛然不適口，豈只存其皮。蕭蕭半死葉，未忍別故枝。玄冬霜雪積，況乃迴風吹。嘗聞蓬萊殿，羅列瀟湘姿。此物歲不稔，玉食失光輝。寇盜尚憑陵，當君減膳時。汝病是天意，吾諗罪有司。憶昔南海使，奔騰獻荔支。百馬死山谷，到今耆舊悲。,
送舍弟頻赴齊州三首,杜甫,岷嶺南蠻北，徐關東海西。此行何日到，送汝萬行啼。絕域惟高枕，清風獨杖藜。危時暫相見，衰白意都迷。風塵暗不開，汝去幾時來。兄弟分離苦，形容老病催。江通一柱觀，日落望鄉臺。客意長東北，齊州安在哉。諸姑今海畔，兩弟亦山東。去傍干戈覓，來看道路通。短衣防戰地，匹馬逐秋風。莫作俱流落，長瞻碣石鴻。,
草堂即事,杜甫,荒村建子月，獨樹老夫家。霧裡江船渡，風前徑竹斜。寒魚依密藻，宿鷺起圓沙。蜀酒禁愁得，無錢何處賒。,
徐九少尹見過,杜甫,晚景孤村僻，行軍數騎來。交新徒有喜，禮厚愧無才。賞靜憐雲竹，忘歸步月臺。何當看花蕊，欲發照江梅。,
贈別鄭鏈赴襄陽,杜甫,戎馬交馳際，柴門老病身。把君詩過日，念此別驚神。地闊峨眉晚，天高峴首春。為於耆舊內，試覓姓龐人。,
宴忠州使君侄宅,杜甫,出守吾家侄，殊方此日歡。自須遊阮巷，不是怕湖灘。樂助長歌逸，杯饒旅思寬。昔曾如意舞，牽率強為看。,
長江二首,杜甫,眾水會涪萬，瞿塘爭一門。朝宗人共挹，盜賊爾誰尊。孤石隱如馬，高蘿垂飲猿。歸心異波浪，何事即飛翻。浩浩終不息，乃知東極臨。眾流歸海意，萬國奉君心。色借瀟湘闊，聲驅灩澦深。未辭添霧雨，接上遇衣襟。,
嚴公仲夏枉駕草堂，兼攜酒饌，得寒字,杜甫,竹裡行廚洗玉盤，花邊立馬簇金鞍。非關使者徵求急，自識將軍禮數寬。百年地闢柴門迥，五月江深草閣寒。看弄漁舟移白日，老農何有罄交歡。,
懷錦水居止二首,杜甫,軍旅西征僻，風塵戰伐多。猶聞蜀父老，不忘舜謳歌。天險終難立，柴門豈重過。朝朝巫峽水，遠逗錦江波。萬里橋南宅，百花潭北莊。層軒皆面水，老樹飽經霜。雪嶺界天白，錦城曛日黃。惜哉形勝地，回首一茫茫。,
八哀詩·贈太子太師汝陽郡王璡,杜甫,汝陽讓帝子，眉宇真天人。虯鬚似太宗，色映塞外春。往者開元中，主恩視遇頻。出入獨非時，禮異見群臣。愛其謹潔極，倍此骨肉親。從容聽朝後，或在風雪晨。忽思格猛獸，苑囿騰清塵。羽旗動若一，萬馬肅駪駪。詔王來射雁，拜命已挺身。箭出飛鞚內，上又回翠麟。翻然紫塞翮，下拂明月輪。胡人雖獲多，天笑不為新。王每中一物，手自與金銀。袖中諫獵書，扣馬久上陳。竟無銜橛虞，聖聰矧多仁。官免供給費，水有在藻鱗。匪唯帝老大，皆是王忠勤。晚年務置醴，門引申白賓。道大容無能，永懷侍芳茵。好學尚貞烈，義形必沾巾。揮翰綺繡揚，篇什若有神。川廣不可溯，墓久狐兔鄰。宛彼漢中郡，文雅見天倫。何以開我悲，泛舟俱遠津。溫溫昔風味，少壯已書紳。舊遊易磨滅，衰謝增酸辛。,
八哀詩·贈祕書監江夏李公邕,杜甫,長嘯宇宙間，高才日陵替。古人不可見，前輩復誰繼。憶昔李公存，詞林有根柢。聲華當健筆，灑落富清制。風流散金石，追琢山嶽銳。情窮造化理，學貫天人際。干謁走其門，碑版照四裔。各滿深望還，森然起凡例。蕭蕭白楊路，洞徹寶珠惠。龍宮塔廟湧，浩劫浮雲衛。宗儒俎豆事，故吏去思計。眄睞已皆虛，跋涉曾不泥。向來映當時，豈獨勸後世。豐屋珊瑚鉤，騏驎織成罽。紫騮隨劍幾，義取無虛歲。分宅脫驂間，感激懷未濟。眾歸賙給美，擺落多藏穢。獨步四十年，風聽九皋唳。嗚呼江夏姿，竟掩宣尼袂。往者武后朝，引用多寵嬖。否臧太常議，面折二張勢。衰俗凜生風，排蕩秋旻霽。忠貞負冤恨，宮闕深旒綴。放逐早聯翩，低垂困炎厲。日斜鵩鳥入，魂斷蒼梧帝。榮枯走不暇，星駕無安稅。幾分漢廷竹，夙擁文侯篲。終悲洛陽獄，事近小臣敝。禍階初負謗，易力何深嚌。伊昔臨淄亭，酒酣託末契。重敘東都別，朝陰改軒砌。論文到崔蘇，指盡流水逝。近伏盈川雄，未甘特進麗。是非張相國，相扼一危脆。爭名古豈然，鍵捷欻不閉。例及吾家詩，曠懷掃氛翳。慷慨嗣真作，諮嗟玉山桂。鐘律儼高懸，鯤鯨噴迢遞。坡陀青州血，蕪沒汶陽瘞。哀贈竟蕭條，恩波延揭厲。子孫存如線，舊客舟凝滯。君臣尚論兵，將帥接燕薊。朗吟六公篇，憂來豁矇蔽。,
光祿阪行,杜甫,山行落日下絕壁，西望千山萬山赤。樹枝有鳥亂鳴時，暝色無人獨歸客。馬驚不憂深谷墜，草動只怕長弓射。安得更似開元中，道路即今多擁隔。,
西閣夜,杜甫,恍惚寒山暮，逶迤白霧昏。山虛風落石，樓靜月侵門。擊柝可憐子，無衣何處村。時危關百慮，盜賊爾猶存。,
登舟將適漢陽,杜甫,春宅棄汝去，秋帆催客歸。庭蔬尚在眼，浦浪已吹衣。生理飄蕩拙，有心遲暮違。中原戎馬盛，遠道素書稀。塞雁與時集，檣烏終歲飛。鹿門自此往，永息漢陰機。,
王兵馬使二角鷹,杜甫,悲臺蕭颯石巃嵸，哀壑杈椏浩呼洶。中有萬里之長江，迴風滔日孤光動。角鷹翻倒壯士臂，將軍玉帳軒翠氣。二鷹猛腦徐侯穟，目如愁胡視天地。杉雞竹兔不自惜，溪虎野羊俱辟易。韝上鋒稜十二翮，將軍勇銳與之敵。將軍樹勳起安西，崑崙虞泉入馬蹄。白羽曾肉三狻猊，敢決豈不與之齊。荊南芮公得將軍，亦如角鷹下翔雲。惡鳥飛飛啄金屋，安得爾輩開其群，驅出六合梟鸞分。,
寄柏學士林居,杜甫,自胡之反持干戈，天下學士亦奔波。嘆彼幽棲載典籍，蕭然暴露依山阿。青山萬里靜散地，白雨一洗空垂蘿。亂代飄零餘到此，古人成敗子如何。荊揚春冬異風土，巫峽日夜多雲雨。赤葉楓林百舌鳴，黃泥野岸天雞舞。盜賊縱橫甚密邇，形神寂寞甘辛苦。幾時高議排金門，各使蒼生有環堵。,
漁陽,杜甫,漁陽突騎猶精銳，赫赫雍王都節制。猛將飄然恐後時，本朝不入非高計。祿山北築雄武城，舊防敗走歸其營。系書請問燕耆舊，今日何須十萬兵。,
元日寄韋氏妹,杜甫,近聞韋氏妹，迎在漢鍾離。郎伯殊方鎮，京華舊國移。春城回北斗，郢樹發南枝。不見朝正使，啼痕滿面垂。,
宿青溪驛奉懷張員外十五兄之緒,杜甫,漾舟千山內，日入泊枉渚。我生本飄飄，今覆在何許。石根青楓林，猿鳥聚儔侶。月明遊子靜，畏虎不得語。中夜懷友朋，乾坤此深阻。浩蕩前後間，佳期付荊楚。,
長吟,杜甫,江渚翻鷗戲，官橋帶柳陰。江飛競渡日，草見蹋春心。已撥形骸累，真為爛漫深。賦詩歌句穩，不免自長吟。,
夜聞觱篥,杜甫,夜聞觱篥滄江上，衰年側耳情所向。鄰舟一聽多感傷，塞曲三更欻悲壯。積雪飛霜此夜寒，孤燈急管復風湍。君知天地干戈滿，不見江湖行路難。,
解憂,杜甫,減米散同舟，路難思共濟。向來雲濤盤，眾力亦不細。呀坑瞥眼過，飛櫓本無蒂。得失瞬息間，致遠宜恐泥。百慮視安危，分明曩賢計。茲理庶可廣，拳拳期勿替。,
巴西聞收宮闕，送班司馬入京,杜甫,聞道收宗廟，鳴鑾自陝歸。傾都看黃屋，正殿引朱衣。劍外春天遠，巴西敕使稀。念君經世亂，匹馬向王畿。群盜至今日，先朝忝從臣。嘆君能戀主，久客羨歸秦。黃閣長司諫，丹墀有故人。向來論社稷，為話涕沾巾。,
收京三首,杜甫,仙仗離丹極，妖星照玉除。須為下殿走，不可好樓居。暫屈汾陽駕，聊飛燕將書。依然七廟略，更與萬方初。生意甘衰白，天涯正寂寥。忽聞哀痛詔，又下聖明朝。羽翼懷商老，文思憶帝堯。叨逢罪己日，沾灑望青霄。汗馬收宮闕，春城鏟賊壕。賞應歌杕杜，歸及薦櫻桃。雜虜橫戈數，功臣甲第高。萬方頻送喜，無乃聖躬勞。,
重經昭陵,杜甫,草昧英雄起，謳歌歷數歸。風塵三尺劍，社稷一戎衣。翼亮貞文德，丕承戢武威。聖圖天廣大，宗祀日光輝。陵寢盤空曲，熊羆守翠微。再窺松柏路，還見五雲飛。,
題郪縣郭三十二明府茅屋壁,杜甫,江頭且系船，為爾獨相憐。雲散灌壇雨，春青彭澤田。頻驚適小國，一擬問高天。別後巴東路，逢人問幾賢。,
送賈閣老出汝州,杜甫,西掖梧桐樹，空留一院陰。艱難歸故里，去住損春心。宮殿青門隔，雲山紫邏深。人生五馬貴，莫受二毛侵。,
追酬故高蜀州人日見寄,杜甫,自蒙蜀州人日作，不意清詩久零落。今晨散帙眼忽開，迸淚幽吟事如昨。嗚呼壯士多慷慨，合沓高名動寥廓。嘆我悽悽求友篇，感時鬱郁匡君略。錦裡春光空爛熳，瑤墀侍臣已冥莫。瀟湘水國傍黿鼉，鄠杜秋天失鵰鶚。東西南北更誰論，白首扁舟病獨存。遙拱北辰纏寇盜，欲傾東海洗乾坤。邊塞西蕃最充斥，衣冠南渡多崩奔。鼓瑟至今悲帝子，曳裾何處覓王門。文章曹植波瀾闊，服食劉安德業尊。長笛誰能亂愁思，昭州詞翰與招魂。,
酬孟雲卿,杜甫,樂極傷頭白，更長愛燭紅。相逢難袞袞，告別莫匆匆。但恐天河落，寧辭酒盞空。明朝牽世務，揮淚各西東。,
獨坐二首,杜甫,竟日雨冥冥，雙崖洗更青。水花寒落岸，山鳥暮過庭。暖老須燕玉，充飢憶楚萍。胡笳在樓上，哀怨不堪聽。白狗斜臨北，黃牛更在東。峽雲常照夜，江月會兼風。晒藥安垂老，應門試小童。亦知行不逮，苦恨耳多聾。,
晴二首,杜甫,久雨巫山暗，新晴錦繡文。碧知湖外草，紅見海東雲。竟日鶯相和，摩霄鶴數群。野花幹更落，風處急紛紛。啼烏爭引子，鳴鶴不歸林。下食遭泥去，高飛恨久陰。雨聲衝塞盡，日氣射江深。回首周南客，驅馳魏闕心。,
月三首,杜甫,斷續巫山雨，天河此夜新。若無青嶂月，愁殺白頭人。魍魎移深樹，蝦蟆動半輪。故園當北斗，直指照西秦。並照巫山出，新窺楚水清。羈棲愁裡見，二十四回明。必驗升沉體，如知進退情。不違銀漢落，亦伴玉繩橫。萬里瞿塘峽，春來六上弦。時時開暗室，故故滿青天。爽合風襟靜，高當淚臉懸。南飛有烏鵲，夜久落江邊。,
寄張十二山人彪三十韻,杜甫,獨臥嵩陽客，三違潁水春。艱難隨老母，慘澹向時人。謝氏尋山屐，陶公漉酒巾。群凶彌宇宙，此物在風塵。歷下辭姜被，關西得孟鄰。早通交契密，晚接道流新。靜者心多妙，先生藝絕倫。草書何太苦，詩興不無神。曹植休前輩，張芝更後身。數篇吟可老，一字買堪貧。將恐曾防寇，深潛託所親。寧聞倚門夕，盡力潔飧晨。疏懶為名誤，驅馳喪我真。索居猶寂寞，相遇益悲辛。流轉依邊徼，逢迎念席珍。時來故舊少，亂後別離頻。世祖修高廟，文公賞從臣。商山猶入楚，源水不離秦。存想青龍祕，騎行白鹿馴。耕巖非谷口，結草即河濱。肘後符應驗，囊中藥未陳。旅懷殊不愜，良覿渺無因。自古皆悲恨，浮生有屈伸。此邦今尚武，何處且依仁。鼓角凌天籟，關山信月輪。官場羅鎮磧，賊火近洮岷。蕭索論兵地，蒼茫鬥將辰。大軍多處所，餘孽尚紛綸。高興知籠鳥，斯文起獲麟。窮秋正搖落，回首望鬆筠。,
朝二首,杜甫,清旭楚宮南，霜空萬嶺含。野人時獨往，雲木曉相參。俊鶻無聲過，飢烏下食貪。病身終不動，搖落任江潭。浦帆晨初發，郊扉冷未開。村疏黃葉墜，野靜白鷗來。礎潤休全溼，雲晴欲半回。巫山冬可怪，昨夜有奔雷。,
陪李七司馬皁江上觀造竹橋，即日成，往來之,杜甫,伐竹為橋結構同，褰裳不涉往來通。天寒白鶴歸華表，日落青龍見水中。顧我老非題柱客，知君才是濟川功。合歡卻笑千年事，驅石何時到海東。把燭成橋夜，回舟坐客時。天高雲去盡，江迥月來遲。衰謝多扶病，招邀屢有期。異方乘此興，樂罷不無悲。,
螢火,杜甫,幸因腐草出，敢近太陽飛。未足臨書卷，時能點客衣。隨風隔幔小，帶雨傍林微。十月清霜重，飄零何處歸。,
秋笛,杜甫,清商欲盡奏，奏苦血沾衣。他日傷心極，徵人白骨歸。相逢恐恨過，故作發聲微。不見秋雲動，悲風稍稍飛。,
春日梓州登樓二首,杜甫,行路難如此，登樓望欲迷。身無卻少壯，跡有但羈棲。江水流城郭，春風入鼓鼙。雙雙新燕子，依舊已銜泥。天畔登樓眼，隨春入故園。戰場今始定，移柳更能存。厭蜀交遊冷，思吳勝事繁。應須理舟楫，長嘯下荊門。,
送遠,杜甫,帶甲滿天地，胡為君遠行。親朋盡一哭，鞍馬去孤城。草木歲月晚，關河霜雪清。別離已昨日，因見古人情。,孤獨
從人覓小胡孫許寄,杜甫,人說南州路，山猿樹樹懸。舉家聞若駭，為寄小如拳。預哂愁胡面，初調見馬鞭。許求聰慧者，童稚捧應癲。,
秋日阮隱居致薤三十束,杜甫,隱者柴門內，畦蔬繞舍秋。盈筐承露薤，不待致書求。束比青芻色，圓齊玉箸頭。衰年關鬲冷，味暖並無憂。,
赤谷西崦人家,杜甫,躋險不自喧，出郊已清目。溪回日氣暖，徑轉山田熟。鳥雀依茅茨，藩籬帶鬆菊。如行武陵暮，欲問桃花宿。,
簡吳郎司法,杜甫,有客乘舸自忠州，遣騎安置瀼西頭。古堂本買藉疏豁，借汝遷居停宴遊。雲石熒熒高葉曙，風江颯颯亂帆秋。卻為姻婭過逢地，許坐曾軒數散愁。,
送陵州路使君赴任,杜甫,王室比多難，高官皆武臣。幽燕通使者，嶽牧用詞人。國待賢良急，君當拔擢新。佩刀成氣象，行蓋出風塵。戰伐乾坤破，瘡痍府庫貧。眾僚宜潔白，萬役但平均。霄漢瞻佳士，泥途任此身。秋天正搖落，回首大江濱。,
天邊行,杜甫,天邊老人歸未得，日暮東臨大江哭。隴右河源不種田，胡騎羌兵入巴蜀。洪濤滔天風拔木，前飛禿鶖後鴻鵠。九度附書向洛陽，十年骨肉無訊息。,
述古三首,杜甫,赤驥頓長纓，非無萬里姿。悲鳴淚至地，為問馭者誰。鳳凰從東來，何意復高飛。竹花不結實，念子忍朝飢。古時君臣合，可以物理推。賢人識定分，進退固其宜。市人日中集，於利競錐刀。置膏烈火上，哀哀自煎熬。農人望歲稔，相率除蓬蒿。所務谷為本，邪贏無乃勞。舜舉十六相，身尊道何高。秦時任商鞅，法令如牛毛。漢光得天下，祚永固有開。豈惟高祖聖，功自蕭曹來。經綸中興業，何代無長才。吾慕寇鄧勳，濟時信良哉。耿賈亦宗臣，羽翼共裴回。休運終四百，圖畫在雲臺。,
田舍,杜甫,田舍清江曲，柴門古道旁。草深迷市井，地僻懶衣裳。櫸柳枝枝弱，枇杷樹樹香。鸕鶿西日照，晒翅滿魚梁。,
所思,杜甫,苦憶荊州醉司馬，謫官樽俎定常開。九江日落醒何處，一柱觀頭眠幾回。可憐懷抱向人盡，欲問平安無使來。故憑錦水將雙淚，好過瞿塘灩澦堆。,
奉寄李十五祕書二首,杜甫,避暑雲安縣，秋風早下來。暫留魚復浦，同過楚王臺。猿鳥千崖窄，江湖萬里開。竹枝歌未好，畫舸莫遲迴。行李千金贈，衣冠八尺身。飛騰知有策，意度不無神。班秩兼通貴，公侯出異人。玄成負文彩，世業豈沉淪。,
奉送韋中丞之晉赴湖南,杜甫,寵渥徵黃漸，權宜借寇頻。湖南安背水，峽內憶行春。王室仍多故，蒼生倚大臣。還將徐孺子，處處待高人。,
泛溪,杜甫,落景下高堂，進舟泛回溪。誰謂築居小，未盡喬木西。遠郊信荒僻，秋色有餘悽。練練峰上雪，纖纖雲表霓。童戲左右岸，罟弋畢提攜。翻倒荷芰亂，指揮徑路迷。得魚已割鱗，採藕不洗泥。人情逐鮮美，物賤事已睽。吾村靄暝姿，異舍雞亦棲。蕭條欲何適，出處無可齊。衣上見新月，霜中登故畦。濁醪自初熟，東城多鼓鼙。,
元日示宗武,杜甫,汝啼吾手戰，吾笑汝身長。處處逢正月，迢迢滯遠方。飄零還柏酒，衰病只藜床。訓喻青衿子，名慚白首郎。賦詩猶落筆，獻壽更稱觴。不見江東弟，高歌淚數行。,
揚旗,杜甫,江雨颯長夏，府中有餘清。我公會賓客，肅肅有異聲。初筵閱軍裝，羅列照廣庭。庭空六馬入，駊騀揚旗旌。回回偃飛蓋，熠熠迸流星。來纏風飆急，去擘山嶽傾。材歸俯身盡，妙取略地平。虹霓就掌握，舒捲隨人輕。三州陷犬戎，但見西嶺青。公來練猛士，欲奪天邊城。此堂不易升，庸蜀日已寧。吾徒且加餐，休適蠻與荊。,
寄杜位,杜甫,近聞寬法離新州，想見懷歸尚百憂。逐客雖皆萬里去，悲君已是十年流。干戈況復塵隨眼，鬢髮還應雪滿頭。玉壘題書心緒亂，何時更得曲江遊。,
奉送蘇州李二十五長史丈之任,杜甫,星坼臺衡地，曾為人所憐。公侯終必復，經術昔相傳。食德見從事，克家何妙年。一毛生鳳穴，三尺獻龍泉。赤壁浮春暮，姑蘇落海邊。客間頭最白，惆悵此離筵。,
水宿遣興奉呈群公,杜甫,魯鈍乃多病，逢迎遠復迷。耳聾須畫字，發短不勝篦。澤國雖勤雨，炎天竟淺泥。小江還積浪，弱纜且長堤。歸路非關北，行舟卻向西。暮年漂泊恨，今夕亂離啼。童稚頻書札，盤餐詎糝藜。我行何到此，物理直難齊。高枕翻星月，嚴城疊鼓鼙。風號聞虎豹，水宿伴鳧鷖。異縣驚虛往，同人惜解攜。蹉跎長泛鷁，展轉屢鳴雞。嶷嶷瑚璉器，陰陰桃李蹊。餘波期救涸，費日苦輕齎。支策門闌邃，肩輿羽翮低。自傷甘賤役，誰愍強幽棲。巨海能無釣，浮雲亦有梯。勳庸思樹立，語默可端倪。贈粟囷應指，登橋柱必題。丹心老未折，時訪武陵溪。,
病柏,杜甫,有柏生崇岡，童童狀車蓋。偃蹙龍虎姿，主當風雲會。神明依正直，故老多再拜。豈知千年根，中路顏色壞。出非不得地，蟠據亦高大。歲寒忽無憑，日夜柯葉改。丹鳳領九雛，哀鳴翔其外。鴟鴞志意滿，養子穿穴內。客從何鄉來，佇立久籲怪。靜求元精理，浩蕩難倚賴。,
奉賀陽城郡王太夫人恩命加鄧國太夫人,杜甫,衛幕銜恩重，潘輿送喜頻。濟時瞻上將，錫號戴慈親。富貴當如此，尊榮邁等倫。郡依封土舊，國與大名新。紫誥鸞回紙，清朝燕賀人。遠傳冬筍味，更覺綵衣春。奕葉班姑史，芬芳孟母鄰。義方兼有訓，詞翰兩如神。委曲承顏體，鶱飛報主身。可憐忠與孝，雙美畫騏驎。,
相和歌辭·前苦寒行二首,杜甫,漢時長安雪一丈，牛馬毛寒縮如蝟。楚江巫峽冰入懷，虎豹哀號又堪記。秦城老翁荊揚客，慣習炎蒸歲絺綌。玄冥祝融氣或交，手持白羽未敢釋。去年白帝雪在山，今年白帝雪在地。凍埋蛟龍南浦縮，寒刮肌膚北風利。楚人四時皆麻衣，楚天萬里無晶輝。三足之烏足恐斷，羲和送將何所歸。,
存歿口號二首,杜甫,席謙不見近彈棋，畢曜仍傳舊小詩。玉局他年無限笑，白楊今日幾人悲。鄭公粉繪隨長夜，曹霸丹青已白頭。天下何曾有山水，人間不解重驊騮。,
喜聞盜賊總退口號五首,杜甫,蕭關隴水入官軍，青海黃河卷塞雲。北極轉愁龍虎氣，西戎休縱犬羊群。贊普多教使入秦，數通和好止煙塵。朝廷忽用哥舒將，殺伐虛悲公主親。崆峒西極過崑崙，駝馬由來擁國門。逆氣數年吹路斷，蕃人聞道漸星奔。勃律天西採玉河，堅昆碧碗最來多。舊隨漢使千堆寶，少答胡王萬匹羅。今春喜氣滿乾坤，南北東西拱至尊。大曆二年調玉燭，玄元皇帝聖雲孫。,
花鴨,杜甫,花鴨無泥滓，階前每緩行。羽毛知獨立，黑白太分明。不覺群心妒，休牽眾眼驚。稻粱沾汝在，作意莫先鳴。,
又雪,杜甫,南雪不到地，青崖沾未消。微微向日薄，脈脈去人遙。冬熱鴛鴦病，峽深豺虎驕。愁邊有江水，焉得北之朝。,
泊岳陽城下,杜甫,江國逾千里，山城僅百層。岸風翻夕浪，舟雪灑寒燈。留滯才難盡，艱危氣益增。圖南未可料，變化有鯤鵬。,
將曉二首,杜甫,石城除擊柝，鐵鎖欲開關。鼓角悲荒塞，星河落曙山。巴人常小梗，蜀使動無還。垂老孤帆色，飄飄犯百蠻。軍吏回官燭，舟人自楚歌。寒沙蒙薄霧，落月去清波。壯惜身名晚，衰慚應接多。歸朝日簪笏，筋力定如何。,
八哀詩·贈司空王公思禮,杜甫,司空出東夷，童稚刷勁翮。追隨燕薊兒，穎銳物不隔。服事哥舒翰，意無流沙磧。未甚拔行間，犬戎大充斥。短小精悍姿，幾然強寇敵。貫穿百萬眾，出主由咫尺。馬鞍懸將首，甲外控鳴鏑。洗劍青海水，刻銘天山石。九曲非外蕃，其王轉深壁。飛兔不近駕，鷙鳥資遠擊。曉達兵家流，飽聞春秋癖。胸襟日沈靜，肅肅自有適。潼關初潰散，萬乘猶辟易。偏裨無所施，元帥見手格。太子入朔方，至尊狩樑益。胡馬纏伊洛，中原氣甚逆。肅宗登寶位，塞望勢敦迫。公時徒步至，請罪將厚責。際會清河公，間道傳玉冊。天王拜跪畢，讜議果冰釋。翠華卷飛雪，熊虎亙阡陌。屯兵鳳凰山，帳殿涇渭闢。金城賊咽喉，詔鎮雄所搤。禁暴清無雙，爽氣春淅瀝。巷有從公歌，野多青青麥。及夫哭廟後，復領太原役。恐懼祿位高，悵望王土窄。不得見清時，嗚呼就窀穸。永系五湖舟，悲甚田橫客。千秋汾晉間，事與雲水白。昔觀文苑傳，豈述廉藺績。嗟嗟鄧大夫，士卒終倒戟。,
東津送韋諷攝閬州錄事,杜甫,聞說江山好，憐君吏隱兼。寵行舟遠泛，怯別酒頻添。推薦非承乏，操持必去嫌。他時如按縣，不得慢陶潛。,
不離西閣二首,杜甫,江柳非時發，江花冷色頻。地偏應有瘴，臘近已含春。失學從愚子，無家住老身。不知西閣意，肯別定留人。西閣從人別，人今亦故亭。江雲飄素練，石壁斷空青。滄海先迎日，銀河倒列星。平生耽勝事，籲駭始初經。,
九日奉寄嚴大夫,杜甫,九日應愁思，經時冒險艱。不眠持漢節，何路出巴山。小驛香醪嫩，重巖細菊斑。遙知簇鞍馬，回首白雲間。,
暮秋將歸秦，留別湖南幕府親友,杜甫,水闊蒼梧野，天高白帝秋。途窮那免哭，身老不禁愁。大府才能會，諸公德業優。北歸衝雨雪，誰憫敝貂裘。,
舟中夜雪，有懷盧十四侍御弟,杜甫,朔風吹桂水，朔雪夜紛紛。暗度南樓月，寒深北渚雲。燭斜初近見，舟重竟無聞。不識山陰道，聽雞更憶君。,
暮冬送蘇四郎徯兵曹適桂州,杜甫,飄飄蘇季子，六印佩何遲。早作諸侯客，兼工古體詩。爾賢埋照久，餘病長年悲。盧綰須徵日，樓蘭要斬時。歲陽初盛動，王化久磷緇。為入蒼梧廟，看雲哭九疑。,
復陰,杜甫,方冬合沓玄陰塞，昨日晚晴今日黑。萬里飛蓬映天過，孤城樹羽揚風直。江濤簸岸黃沙走，雲雪埋山蒼兕吼。君不見夔子之國杜陵翁，牙齒半落左耳聾。,
白水明府舅宅喜雨，得過字,杜甫,吾舅政如此，古人誰復過。碧山晴又溼，白水雨偏多。精禱既不昧，歡娛將謂何。湯年旱頗甚，今日醉絃歌。,
寄從孫崇簡,杜甫,嵯峨白帝城東西，南有龍湫北虎溪。吾孫騎曹不騎馬，業學屍鄉多養雞。龐公隱時盡室去，武陵春樹他人迷。與汝林居未相失，近身藥裹酒長攜。牧豎樵童亦無賴，莫令斬斷青雲梯。,
劉九法曹鄭瑕邱石門宴集,杜甫,秋水清無底，蕭然靜客心。椽曹乘逸興，鞍馬到荒林。能吏逢聊璧，華筵直一金。晚來橫吹好，泓下亦龍吟。,
送張十二參軍赴蜀州，因呈楊五侍御,杜甫,好去張公子，通家別恨添。兩行秦樹直，萬點蜀山尖。御史新驄馬，參軍舊紫髯。皇華吾善處，於汝定無嫌。,
朱鳳行,杜甫,君不見瀟湘之山衡山高，山巔朱鳳聲嗷嗷。側身長顧求其群，翅垂口噤心甚勞。下愍百鳥在羅網，黃雀最小猶難逃。願分竹實及螻蟻，盡使鴟梟相怒號。,
奉留贈集賢院崔於二學士,杜甫,昭代將垂白，途窮乃叫閽。氣衝星象表，詞感帝王尊。天老書題目，春官驗討論。倚風遺鶂路，隨水到龍門。竟與蛟螭雜，空聞燕雀喧。青冥猶契闊，陵厲不飛翻。儒術誠難起，家聲庶已存。故山多藥物，勝概憶桃源。欲整還鄉旆，長懷禁掖垣。謬稱三賦在，難述二公恩。,
別董頲,杜甫,窮冬急風水，逆浪開帆難。士子甘旨闕，不知道里寒。有求彼樂土，南適小長安。到我舟楫去，覺君衣裳單。素聞趙公節，兼盡賓主歡。已結門廬望，無令霜雪殘。老夫纜亦解，脫粟朝未餐。飄蕩兵甲際，幾時懷抱寬。漢陽頗寧靜，峴首試考槃。當念著白帽，采薇青雲端。,
逃難,杜甫,五十頭白翁，南北逃世難。疏布纏枯骨，奔走苦不暖。已衰病方入，四海一塗炭。乾坤萬里內，莫見容身畔。妻孥復隨我，回首共悲嘆。故國莽丘墟，鄰里各分散。歸路從此迷，涕盡湘江岸。,
九日曲江,杜甫,綴席茱萸好，浮舟菡萏衰。季秋時欲半，九日意兼悲。江水清源曲，荊門此路疑。晚來高興盡，搖盪菊花期。,
上水遣懷,杜甫,我衰太平時，身病戎馬後。蹭蹬多拙為，安得不皓首。驅馳四海內，童稚日餬口。但遇新少年，少逢舊親友。低顏下色地，故人知善誘。後生血氣豪，舉動見老醜。窮迫挫曩懷，常如中風走。一紀出西蜀，於今向南鬥。孤舟亂春華，暮齒依蒲柳。冥冥九疑葬，聖者骨亦朽。蹉跎陶唐人，鞭撻日月久。中間屈賈輩，讒毀竟自取。鬱沒二悲魂，蕭條猶在否。崷崒清湘石，逆行雜林藪。篙工密逞巧，氣若酣杯酒。歌謳互激遠，迴斡明受授。善知應觸類，各藉穎脫手。古來經濟才，何事獨罕有。蒼蒼眾色晚，熊掛玄蛇吼。黃羆在樹顛，正為群虎守。羸骸將何適，履險顏益厚。庶與達者論，吞聲混瑕垢。,
與嚴二郎奉禮別,杜甫,別君誰暖眼，將老病纏身。出涕同斜日，臨風看去塵。商歌還入夜，巴俗自為鄰。尚愧微軀在，遙聞盛禮新。山東群盜散，闕下受降頻。諸將歸應盡，題書報旅人。,
洞房,杜甫,洞房環佩冷，玉殿起秋風。秦地應新月，龍池滿舊宮。系舟今夜遠，清漏往時同。萬里黃山北，園陵白露中。,
次晚洲,杜甫,參錯雲石稠，坡陀風濤壯。晚洲適知名，秀色固異狀。棹經垂猿把，身在度鳥上。擺浪散帙妨，危沙折花當。羈離暫愉悅，羸老反惆悵。中原未解兵，吾得終疏放。,
題省中院壁,杜甫,掖垣竹埤梧十尋，洞門對霤常陰陰。落花遊絲白日靜，鳴鳩乳燕青春深。腐儒衰晚謬通籍，退食遲迴違寸心。袞職曾無一字補，許身愧比雙南金。,
送翰林張司馬南海勒碑,杜甫,冠冕通南極，文章落上臺。詔從三殿去，碑到百蠻開。野館濃花發，春帆細雨來。不知滄海上，天遣幾時回。,
放船,杜甫,收帆下急水，卷幔逐回灘。江市戎戎暗，山雲淰淰寒。村荒無徑入，獨鳥怪人看。已泊城樓底，何曾夜色闌。,
有嘆,杜甫,壯心久零落，白首寄人間。天下兵常鬥，江東客未還。窮猿號雨雪，老馬怯關山。武德開元際，蒼生豈重攀。,
聶耒陽以僕阻水書致酒肉療飢荒江詩得代懷…,杜甫,耒陽馳尺素，見訪荒江眇。義士烈女家，風流吾賢紹。昨見狄相孫，許公人倫表。前期翰林後，屈跡縣邑小。知我礙湍濤，半旬獲浩溔。麾下殺元戎，湖邊有飛旐。孤舟增鬱郁，僻路殊悄悄。側驚猿猱捷，仰羨鸛鶴矯。禮過宰肥羊，愁當置清醥。人非西喻蜀，興在北坑趙。方行郴岸靜，未話長沙擾。崔師乞已至，澧卒用矜少。問罪訊息真，開顏憩亭沼。,
奉答岑參補闕見贈,杜甫,窈窕清禁闥，罷朝歸不同。君隨丞相後，我往日華東。冉冉柳枝碧，娟娟花蕊紅。故人得佳句，獨贈白頭翁。,
南極,杜甫,南極青山眾，西江白谷分。古城疏落木，荒戍密寒雲。歲月蛇常見，風飆虎或聞。近身皆鳥道，殊俗自人群。睥睨登哀柝，矛弧照夕曛。亂離多醉尉，愁殺李將軍。,
畫鶻行,杜甫,高堂見生鶻，颯爽動秋骨。初驚無拘攣，何得立突兀。乃知畫師妙，功刮造化窟。寫作神駿姿，充君眼中物。烏鵲滿樛枝，軒然恐其出。側腦看青霄，寧為眾禽沒。長翮如刀劍，人寰可超越。乾坤空崢嶸，粉墨且蕭瑟。緬思雲沙際，自有煙霧質。吾今意何傷，顧步獨紆鬱。,
路逢襄揚楊少府入城，戲呈楊四員外綰,杜甫,寄語楊員外，山寒少茯苓。歸來稍暄暖，當為劚青冥。翻動神仙窟，封題鳥獸形。兼將老藤杖，扶汝醉初醒。,
村雨,杜甫,雨聲傳兩夜，寒事颯高秋。挈帶看朱紱，開箱睹黑裘。世情只益睡，盜賊敢忘憂。鬆菊新沾洗，茅齋慰遠遊。,
朝雨,杜甫,涼氣晚蕭蕭，江雲亂眼飄。風鴛藏近渚，雨燕集深條。黃綺終辭漢，巢由不見堯。草堂樽酒在，幸得過清朝。,
野望因過常少仙,杜甫,野橋齊度馬，秋望轉悠哉。竹覆青城合，江從灌口來。入村樵徑引，嘗果慄皺開。落盡高天日，幽人未遣回。,
嚴中丞枉駕見過,杜甫,元戎小隊出郊坰，問柳尋花到野亭。川合東西瞻使節，地分南北任流萍。扁舟不獨如張翰，白帽還應似管寧。寂寞江天雲霧裡，何人道有少微星。,
除架,杜甫,束薪已零落，瓠葉轉蕭疏。幸結白花了，寧辭青蔓除。秋蟲聲不去，暮雀意何如。寒事今牢落，人生亦有初。,
廢畦,杜甫,秋蔬擁霜露，豈敢惜凋殘。暮景數枝葉，天風吹汝寒。綠沾泥滓盡，香與歲時闌。生意春如昨，悲君白玉盤。,
望牛頭寺,杜甫,牛頭見鶴林，梯逕繞幽深。春色浮山外，天河宿殿陰。傳燈無白日，布地有黃金。休作狂歌老，回看不住心。,
數陪李梓州泛江，有女樂在諸舫，戲為豔曲二,杜甫,上客回空騎，佳人滿近船。江清歌扇底，野曠舞衣前。玉袖凌風並，金壺隱浪偏。競將明媚色，偷眼豔陽天。白日移歌袖，清霄近笛床。翠眉縈度曲，雲鬢儼分行。立馬千山暮，回舟一水香。使君自有婦，莫學野鴛鴦。,
登牛頭山亭子,杜甫,路出雙林外，亭窺萬井中。江城孤照日，山谷遠含風。兵革身將老，關河信不通。猶殘數行淚，忍對百花叢。,
徒步歸行,杜甫,明公壯年值時危，經濟實藉英雄姿。國之社稷今若是，武定禍亂非公誰。鳳翔千官且飽飯，衣馬不復能輕肥。青袍朝士最困者，白頭拾遺徒步歸。人生交契無老少，論交何必先同調。妻子山中哭向天，須公櫪上追風驃。,
涪城縣香積寺官閣,杜甫,寺下春江深不流，山腰官閣迥添愁。含風翠壁孤雲細，背日丹楓萬木稠。小院迴廊春寂寂，浴鳧飛鷺晚悠悠。諸天合在藤蘿外，昏黑應須到上頭。,
見王監兵馬使說，近山有白黑二鷹，羅者久取,杜甫,雪飛玉立盡清秋，不惜奇毛恣遠遊。在野只教心力破，千人何事網羅求。一生自獵知無敵，百中爭能恥下韝。鵬礙九天須卻避，兔藏三穴莫深憂。黑鷹不省人間有，度海疑從北極來。正翮摶風超紫塞，立冬幾夜宿陽臺。虞羅自各虛施巧，春雁同歸必見猜。萬里寒空只一日，金眸玉爪不凡材。,
王命,杜甫,漢北豺狼滿，巴西道路難。血埋諸將甲，骨斷使臣鞍。牢落新燒棧，蒼茫舊築壇。深懷喻蜀意，慟哭望王官。,
柏學士茅屋,杜甫,碧山學士焚銀魚，白馬卻走身巖居。古人已用三冬足，年少今開萬卷餘。晴雲滿戶團傾蓋，秋水浮階溜決渠。富貴必從勤苦得，男兒須讀五車書。,讀書
題柏大兄弟山居屋壁二首,杜甫,叔父朱門貴，郎君玉樹高。山居精典籍，文雅涉風騷。江漢終吾老，雲林得爾曹。哀弦繞白雪，未與俗人操。野屋流寒水，山籬帶薄雲。靜應連虎穴，喧已去人群。筆架沾窗雨，書籤映隙曛。蕭蕭千里足，個個五花文。,
遣憤,杜甫,聞道花門將，論功未盡歸。自從收帝裡，誰復總戎機。蜂蠆終懷毒，雷霆可震威。莫令鞭血地，再溼漢臣衣。,
巫峽敝廬奉贈侍御四舅別之澧朗,杜甫,江城秋日落，山鬼閉門中。行李淹吾舅，誅茅問老翁。赤眉猶世亂，青眼只途窮。傳語桃源客，人今出處同。,
春日戲題惱郝使君兄,杜甫,使君意氣凌青霄，憶昨歡娛常見招。細馬時鳴金騕褭，佳人屢出董嬌饒。東流江水西飛燕，可惜春光不相見。願攜王趙兩紅顏，再騁肌膚如素練。通泉百里近梓州，請公一來開我愁。舞處重看花滿面，尊前還有錦纏頭。,
短歌行，送祁錄事歸合州，因寄蘇使君,杜甫,前者途中一相見，人事經年記君面。後生相動何寂寥，君有長才不貧賤。君今起柁春江流，餘亦沙邊具小舟。幸為達書賢府主，江花未盡會江樓。,
放船,杜甫,送客蒼溪縣，山寒雨不開。直愁騎馬滑，故作泛舟回。青惜峰巒過，黃知橘柚來。江流大自在，坐穩興悠哉。,
山寺（得開字，章留後同遊）,杜甫,野寺根石壁，諸龕遍崔嵬。前佛不復辨，百身一莓苔。雖有古殿存，世尊亦塵埃。如聞龍象泣，足令信者哀。使君騎紫馬，捧擁從西來。樹羽靜千里，臨江久裴回。山僧衣藍縷，告訴棟樑摧。公為顧賓徒，咄嗟檀施開。吾知多羅樹，卻倚蓮華臺。諸天必歡喜，鬼物無嫌猜。以茲撫士卒，孰曰非周才。窮子失淨處，高人憂禍胎。歲晏風破肉，荒林寒可回。思量入道苦，自哂同嬰孩。,
贈別賀蘭銛,杜甫,黃雀飽野粟，群飛動荊榛。今君抱何恨，寂寞向時人。老驥倦驤首，蒼鷹愁易馴。高賢世未識，固合嬰飢貧。國步初返正，乾坤尚風塵。悲歌鬢髮白，遠赴湘吳春。我戀岷下芋，君思千里蓴。生離與死別，自古鼻酸辛。,
漫成二首,杜甫,野日荒荒白，春流泯泯清。渚蒲隨地有，村徑逐門成。只作披衣慣，常從漉酒生。眼前無俗物，多病也身輕。江皋已仲春，花下復清晨。仰面貪看鳥，回頭錯應人。讀書難字過，對酒滿壺頻。近識峨眉老，知予懶是真。,
營屋,杜甫,我有陰江竹，能令朱夏寒。陰通積水內，高入浮雲端。甚疑鬼物憑，不顧翦伐殘。東偏若面勢，戶牖永可安。愛惜已六載，茲晨去千竿。蕭蕭見白日，洶洶開奔湍。度堂匪華麗，養拙異考槃。草茅雖薙葺，衰疾方少寬。洗然順所適，此足代加餐。寂無斤斧響，庶遂憩息歡。,
除草,杜甫,草有害於人，曾何生阻修。其毒甚蜂蠆，其多彌道周。清晨步前林，江色未散憂。芒刺在我眼，焉能待高秋。霜露一沾凝，蕙葉亦難留。荷鋤先童稚，日入仍討求。轉致水中央，豈無雙釣舟。頑根易滋蔓，敢使依舊丘。自茲藩籬曠，更覺松竹幽。芟夷不可闕，疾惡信如讎。,
泊松滋江亭,杜甫,沙帽隨鷗鳥，扁舟系此亭。江湖深更白，松竹遠微青。一柱全應近，高唐莫再經。今宵南極外，甘作老人星。,
行次古城店泛江作，不揆鄙拙，奉呈江陵幕府,杜甫,老年常道路，遲日復山川。白屋花開裡，孤城麥秀邊。濟江元自闊，下水不勞牽。風蝶勤依槳，春鷗懶避船。王門高德業，幕府盛才賢。行色兼多病，蒼茫泛愛前。,
石研詩,杜甫,平公今詩伯，秀髮吾所羨。奉使三峽中，長嘯得石研。巨璞禹鑿餘，異狀君獨見。其滑乃波濤，其光或雷電。聯坳各盡墨，多水遞隱現。揮灑容數人，十手可對面。比公頭上冠，貞質未為賤。當公賦佳句，況得終清宴。公含起草姿，不遠明光殿。致於丹青地，知汝隨顧眄。,
聞斛斯六官未歸,杜甫,故人南郡去，去索作碑錢。本賣文為活，翻令室倒懸。荊扉深蔓草，土銼冷疏煙。老罷休無賴，歸來省醉眠。,
折檻行,杜甫,嗚呼房魏不復見，秦王學士時難羨。青衿胄子困泥塗，白馬將軍若雷電。千載少似朱雲人，至今折檻空嶙峋。婁公不語宋公語，尚憶先皇容直臣。,
逢唐興劉主簿弟,杜甫,分手開元末，連年絕尺書。江山且相見，戎馬未安居。劍外官人冷，關中驛騎疏。輕舟下吳會，主簿意何如。,
過故斛斯校書莊二首,杜甫,此老已雲歿，鄰人嗟亦休。竟無宣室召，徒有茂陵求。妻子寄他食，園林非昔遊。空餘繐帷在，淅淅野風秋。燕入非旁舍，鷗歸只故池。斷橋無復板，臥柳自生枝。遂有山陽作，多慚鮑叔知。素交零落盡，白首淚雙垂。,
敬簡王明府,杜甫,葉縣郎官宰，周南太史公。神仙才有數，流落意無窮。驥病思偏秣，鷹愁怕苦籠。看君用高義，恥與萬人同。,
中丞嚴公雨中垂寄見憶絕奉答二絕,杜甫,雨映行宮辱贈詩，元戎肯赴野人期。江邊老病雖無力，強擬晴天理釣絲。何日雨晴雲出溪，白沙青石先無泥。只須伐竹開荒徑，倚杖穿花聽馬嘶。,
江邊星月二首,杜甫,驟雨清秋夜，金波耿玉繩。天河元自白，江浦向來澄。映物連珠斷，緣空一鏡升。餘光隱更漏，況乃露華凝。江月辭風纜，江星別霧船。雞鳴還曙色，鷺浴自清川。歷歷竟誰種，悠悠何處圓。客愁殊未已，他夕始相鮮。,
哭嚴僕射歸櫬,杜甫,素幔隨流水，歸舟返舊京。老親如宿昔，部曲異平生。風送蛟龍雨，天長驃騎營。一哀三峽暮，遺後見君情。,
公安縣懷古,杜甫,野曠呂蒙營，江深劉備城。寒天催日短，風浪與雲平。灑落君臣契，飛騰戰伐名。維舟倚前浦，長嘯一含情。,
承聞故房相公靈櫬自閬州啟殯歸葬東都有作二,杜甫,遠聞房太守，歸葬陸渾山。一德興王后，孤魂久客間。孔明多故事，安石竟崇班。他日嘉陵涕，仍沾楚水還。丹旐飛飛日，初傳發閬州。風塵終不解，江漢忽同流。劍動新身匣，書歸故國樓。盡哀知有處，為客恐長休。,
嚴公廳宴，同詠蜀道畫圖，得空字,杜甫,日臨公館靜，畫滿地圖雄。劍閣星橋北，鬆州雪嶺東。華夷山不斷，吳蜀水相通。興與煙霞會，清樽幸不空。,
老病,杜甫,老病巫山裡，稽留楚客中。藥殘他日裹，花發去年叢。夜足沾沙雨，春多逆水風。合分雙賜筆，猶作一飄蓬。,
南楚,杜甫,南楚青春異，暄寒早早分。無名江上草，隨意嶺頭雲。正月蜂相見，非時鳥共聞。杖藜妨躍馬，不是故離群。,
寄常徵君,杜甫,白水青山空復春，徵君晚節傍風塵。楚妃堂上色殊眾，海鶴階前鳴向人。萬事糾紛猶絕粒，一官羈絆實藏身。開州入夏知涼冷，不似雲安毒熱新。,
又呈竇使君,杜甫,向晚波微綠，連空岸腳（一作卻）青。日兼春有暮，愁與醉無醒。漂泊猶杯酒，踟躕此驛亭。相看萬里外，同是一浮萍。,
湖中送敬十使君適廣陵,杜甫,相見各頭白，其如離別何。幾年一會面，今日復悲歌。少壯樂難得，歲寒心匪他。氣纏霜匣滿，冰置玉壺多。遭亂實漂泊，濟時曾琢磨。形容吾校老，膽力爾誰過。秋晚嶽增翠，風高湖湧波。鶱騰訪知己，淮海莫蹉跎。,
別李祕書始興寺所居,杜甫,不見祕書心若失，及見祕書失心疾。安為動主理信然，我獨覺子神充實。重聞西方止觀經，老身古寺風泠泠。妻兒待我且歸去，他日杖藜來細聽。,
樹間,杜甫,岑寂雙甘樹，婆娑一院香。交柯低几杖，垂實礙衣裳。滿歲如鬆碧，同時待菊黃。幾回沾葉露，乘月坐胡床。,
課小豎鉏斫舍北果林，枝蔓荒穢，淨訖移床三,杜甫,病枕依茅棟，荒鉏淨果林。背堂資僻遠，在野興清深。山雉防求敵，江猿應獨吟。洩雲高不去，隱几亦無心。眾壑生寒早，長林卷霧齊。青蟲懸就日，朱果落封泥。薄俗防人面，全身學馬蹄。吟詩坐回首，隨意葛巾低。籬弱門何向，沙虛岸只摧。日斜魚更食，客散鳥還來。寒水光難定，秋山響易哀。天涯稍曛黑，倚杖更裴回。,
奉贈蕭二十使君,杜甫,昔在嚴公幕，俱為蜀使臣。艱危參大府，前後間清塵。起草鳴先路，乘槎動要津。王鳧聊暫出，蕭雉只相馴。終始任安義，荒蕪孟母鄰。聯翩匍匐禮，意氣死生親。張老存家事，嵇康有故人。食恩慚鹵莽，鏤骨抱酸辛。巢許山林志，夔龍廊廟珍。鵬圖仍矯翼，熊軾且移輪。磊落衣冠地，蒼茫土木身。壎篪鳴自合，金石瑩逾新。重憶羅江外，同遊錦水濱。結歡隨過隙，懷舊益沾巾。曠絕含香舍，稽留伏枕辰。停驂雙闕早，回雁五湖春。不達長卿病，從來原憲貧。監河受貸粟，一起轍中鱗。,
東屯月夜,杜甫,抱疾漂萍老，防邊舊谷屯。春農親異俗，歲月在衡門。青女霜楓重，黃牛峽水喧。泥留虎鬥跡，月掛客愁村。喬木澄稀影，輕雲倚細根。數驚聞雀噪，暫睡想猿蹲。日轉東方白，風來北斗昏。天寒不成寢，無夢寄歸魂。,
奉寄河南韋尹丈人,杜甫,有客傳河尹，逢人問孔融。青囊仍隱逸，章甫尚西東。鼎食分門戶，詞場繼國風。尊榮瞻地絕，疏放憶途窮。濁酒尋陶令，丹砂訪葛洪。江湖漂短褐，霜雪滿飛蓬。牢落乾坤大，周流道術空。謬慚知薊子，真怯笑揚雄。盤錯神明懼，謳歌德義豐。屍鄉餘土室，難說祝雞翁。,
避地,杜甫,避地歲時晚，竄身筋骨勞。詩書遂牆壁，奴僕且旌旄。行在僅聞信，此生隨所遭。神堯舊天下，會見出腥臊。,
贈韋七贊善,杜甫,鄉里衣冠不乏賢，杜陵韋曲未央前。爾家最近魁三象，時論同歸尺五天。北走關山開雨雪，南遊花柳塞雲煙。洞庭春色悲公子，鰕菜忘歸范蠡船。,
大雲寺贊公房四首,杜甫,心在水精域，衣沾春雨時。洞門盡徐步，深院果幽期。到扉開復閉，撞鐘齋及茲。醍醐長髮性，飲食過扶衰。把臂有多日，開懷無愧辭。黃鸝度結構，紫鴿下罘罳。愚意會所適，花邊行自遲。湯休起我病，微笑索題詩。細軟青絲履，光明白氎巾。深藏供老宿，取用及吾身。自顧轉無趣，交情何尚新。道林才不世，惠遠德過人。雨瀉暮檐竹，風吹青井芹。天陰對圖畫，最覺潤龍鱗。燈影照無睡，心清聞妙香。夜深殿突兀，風動金鋃鐺。天黑閉春院，地清棲暗芳。玉繩回斷絕，鐵鳳森翱翔。梵放時出寺，鍾殘仍殷床。明朝在沃野，苦見塵沙黃。童兒汲井華，慣捷瓶上手。沾灑不濡地，掃除似無帚。明霞爛複閣，霽霧搴高牖。側塞被徑花，飄颻委墀柳。艱難世事迫，隱遁佳期後。晤語契深心，那能總箝口。奉辭還杖策，暫別終回首。泱泱泥汙人，聽聽國多狗。既未免羈絆，時來憩奔走。近公如白雪，執熱煩何有。,
又呈竇使君,杜甫,向晚波微綠，連空岸腳青。日兼春有暮，愁與醉無醒。漂泊猶杯酒，躊躇此驛亭。相看萬里外，同是一浮萍。,
巴山,杜甫,巴山遇中使，雲自峽城來。盜賊還奔突，乘輿恐未回。天寒邵伯樹，地闊望仙台。狼狽風塵裡，群臣安在哉。,
花底,杜甫,紫萼扶千蕊，黃鬚照萬花。忽疑行暮雨，何事入朝霞。恐是潘安縣，堪留衛玠車。深知好顏色，莫作委泥沙。,
柳邊,杜甫,只道梅花發，那知柳亦新。枝枝總到地，葉葉自開春。紫燕時翻翼，黃鸝不露身。漢南應老盡，霸上遠愁人。,
上韋左相二十韻,杜甫,鳳歷軒轅紀，龍飛四十春。八荒開壽域，一氣轉洪鈞。霖雨思賢佐，丹青憶老臣。應圖求駿馬，驚代得麒麟。沙汰江河濁，調和鼎鼐新。韋賢初相漢，範叔已歸秦。盛業今如此，傳經固絕倫。豫樟深出地，滄海闊無津。北斗司喉舌，東方領搢紳。持衡留藻鑑，聽履上星辰。獨步才超古，餘波德照鄰。聰明過管輅，尺牘倒陳遵。豈是池中物，由來席上珍。廟堂知至理，風俗盡還淳。才傑俱登用，愚蒙但隱淪。長卿多病久，子夏索居頻。回首驅流俗，生涯似眾人。巫咸不可問，鄒魯莫容身。感激時將晚，蒼茫興有神。為公歌此曲，涕淚在衣巾。,
贈裴南部，聞袁判官自來欲有按問,杜甫,塵滿萊蕪甑，堂橫單父琴。人皆知飲水，公輩不偷金。樑獄書因上，秦臺鏡欲臨。獨醒時所嫉，群小謗能深。即出黃沙在，何須白髮侵。使君傳舊德，已見直繩心。,
提封,杜甫,提封漢天下，萬國尚同心。借問懸車守，何如儉德臨。時徵俊乂入，草竊犬羊侵。願戒兵猶火，恩加四海深。,
戲簡鄭廣文兼呈蘇司業,杜甫,廣文到官舍，繫馬堂階下。醉則騎馬歸，頗遭官長罵。才名四十年，坐客寒無氈。賴有蘇司業，時時與酒錢。,
奉贈王中允維,杜甫,中允聲名久，如今契闊深。共傳收庾信，不比得陳琳。一病緣明主，三年獨此心。窮愁應有作，試誦白頭吟。,
傷秋,杜甫,林僻來人少，山長去鳥微。高秋收畫扇，久客掩荊扉。懶慢頭時櫛，艱難帶減圍。將軍猶汗馬，天子尚戎衣。白蔣風飆脆，殷檉曉夜稀。何年減豺虎，似有故園歸。,
寄高三十五詹事,杜甫,安穩高詹事，兵戈久索居。時來如宦達，歲晚莫情疏。天上多鴻雁，池中足鯉魚。相看過半百，不寄一行書。,
寄賀蘭銛,杜甫,朝野歡娛後，乾坤震盪中。相隨萬里日，總作白頭翁。歲晚仍分袂，江邊更轉蓬。勿雲俱異域，飲啄幾回同。,
暝,杜甫,日下四山陰，山庭嵐氣侵。牛羊歸徑險，鳥雀聚枝深。正枕當星劍，收書動玉琴。半扉開燭影，欲掩見清砧。,
散愁二首,杜甫,久客宜旋旆，興王未息戈。蜀星陰見少，江雨夜聞多。百萬傳深入，寰區望匪它。司徒下燕趙，收取舊山河。聞道幷州鎮，尚書訓士齊。幾時通薊北，當日報關西。戀闕丹心破，沾衣皓首啼。老魂招不得，歸路恐長迷。,
寄贊上人,杜甫,一昨陪錫杖，卜鄰南山幽。年侵腰腳衰，未便陰崖秋。重岡北面起，竟日陽光留。茅屋買兼土，斯焉心所求。近聞西枝西，有谷杉黍稠。亭午頗和暖，石田又足收。當期塞雨幹，宿昔齒疾瘳。裴回虎穴上，面勢龍泓頭。柴荊具茶茗，徑路通林丘。與子成二老，來往亦風流。,
晚,杜甫,杖藜尋晚巷，炙背近牆暄。人見幽居僻，吾知拙養尊。朝廷問府主，耕稼學山村。歸翼飛棲定，寒燈亦閉門。,
得廣州張判官叔卿書，使還，以詩代意,杜甫,鄉關胡騎遠，宇宙蜀城偏。忽得炎州信，遙從月峽傳。雲深驃騎幕，夜隔孝廉船。卻寄雙愁眼，相思淚點懸。,
甘園,杜甫,春日清江岸，千甘二頃園。青雲羞葉密，白雪避花繁。結子隨邊使，開筒近至尊。後於桃李熟，終得獻金門。,
樂遊園歌,杜甫,樂遊古園崒森爽，煙綿碧草萋萋長。公子華筵勢最高，秦川對酒平如掌。長生木瓢示真率，更調鞍馬狂歡賞。青春波浪芙蓉園，白日雷霆夾城仗。閶闔晴開昳蕩蕩，曲江翠幕排銀榜。拂水低徊舞袖翻，緣雲清切歌聲上。卻憶年年人醉時，只今未醉已先悲。數莖白髮那拋得，百罰深杯亦不辭。聖朝亦知賤士醜，一物自荷皇天慈。此身飲罷無歸處，獨立蒼茫自詠詩。,
青陽峽,杜甫,塞外苦厭山，南行道彌惡。岡巒相經亙，雲水氣參錯。林迥硤角來，天窄壁面削。溪西五里石，奮怒向我落。仰看日車側，俯恐坤軸弱。魑魅嘯有風，霜霰浩漠漠。昨憶逾隴阪，高秋視吳嶽。東笑蓮華卑，北知崆峒薄。超然侔壯觀，已謂殷寥廓。突兀猶趁人，及茲嘆冥莫。,
舍弟觀赴藍田取妻子到江陵，喜寄三首,杜甫,汝迎妻子達荊州，訊息真傳解我憂。鴻雁影來連峽內，鶺鴒飛急到沙頭。嶢關險路今虛遠，禹鑿寒江正穩流。朱紱即當隨彩鷁，青春不假報黃牛。馬度秦關雪正深，北來肌骨苦寒侵。他鄉就我生春色，故國移居見客心。剩欲提攜如意舞，喜多行坐白頭吟。巡檐索共梅花笑，冷蕊疏枝半不禁。庾信羅含俱有宅，春來秋去作誰家。短牆若在從殘草，喬木如存可假花。卜築應同蔣詡徑，為園須似邵平瓜。比年病酒開涓滴，弟勸兄酬何怨嗟。,
劍門,杜甫,惟天有設險，劍門天下壯。連山抱西南，石角皆北向。兩崖崇墉倚，刻畫城郭狀。一夫怒臨關，百萬未可傍。珠玉走中原，岷峨氣悽愴。三皇五帝前，雞犬各相放。后王尚柔遠，職貢道已喪。至今英雄人，高視見霸王。併吞與割據，極力不相讓。吾將罪真宰，意欲鏟疊嶂。恐此復偶然，臨風默惆悵。,
章梓州水亭,杜甫,城晚通雲霧，亭深到芰荷。吏人橋外少，秋水席邊多。近屬淮王至，高門薊子過。荊州愛山簡，吾醉亦長歌。,
謁真諦寺禪師,杜甫,蘭若山高處，煙霞嶂幾重。凍泉依細石，晴雪落長鬆。問法看詩忘，觀身向酒慵。未能割妻子，卜宅近前峰。,
送李八祕書赴杜相公幕,杜甫,青帘白舫益州來，巫峽秋濤天地回。石出倒聽楓葉下，櫓搖背指菊花開。貪趨相府今晨發，恐失佳期後命催。南極一星朝北斗，五雲多處是三臺。,
枯楠,杜甫,楩楠枯崢嶸，鄉黨皆莫記。不知幾百歲，慘慘無生意。上枝摩皇天，下根蟠厚地。巨圍雷霆坼，萬孔蟲蟻萃。凍雨落流膠，衝風奪佳氣。白鵠遂不來，天雞為愁思。猶含棟樑具，無復霄漢志。良工古昔少，識者出涕淚。種榆水中央，成長何容易。截承金露盤，嫋嫋不自畏。,
送田四弟將軍將夔州柏中丞命，起居江陵節度,杜甫,離筵罷多酒，起地發寒塘。回首中丞座，馳箋異姓王。燕辭楓樹日，雁度麥城霜。空醉山翁酒，遙憐似葛強。,
石犀行,杜甫,君不見秦時蜀太守，刻石立作三犀牛。自古雖有厭勝法，天生江水向東流。蜀人矜誇一千載，泛溢不近張儀樓。今年灌口損戶口，此事或恐為神羞。終藉堤防出眾力，高擁木石當清秋。先王作法皆正道，鬼怪何得參人謀。嗟爾三犀不經濟，缺訛只與長川逝。但見元氣常調和，自免洪濤恣凋瘵。安得壯士提天綱，再平水土犀奔茫。,
棕拂子,杜甫,棕拂且薄陋，豈知身效能。不堪代白羽，有足除蒼蠅。熒熒金錯刀，擢擢朱絲繩。非獨顏色好，亦用顧盼稱。吾老抱疾病，家貧臥炎蒸。咂膚倦撲滅，賴爾甘服膺。物微世競棄，義在誰肯徵。三歲清秋至，未敢闕緘藤。,
桃竹杖引，贈章留後（竹兼可為簟，名桃笙）,杜甫,江心蟠石生桃竹，蒼波噴浸尺度足。斬根削皮如紫玉，江妃水仙惜不得。梓潼使君開一束，滿堂賓客皆嘆息。憐我老病贈兩莖，出入爪甲鏗有聲。老夫復欲東南征，乘濤鼓枻白帝城。路幽必為鬼神奪，拔劍或與蛟龍爭。重為告曰：杖兮杖兮，爾之生也甚正直，慎勿見水踴躍學變化為龍。使我不得爾之扶持，滅跡於君山湖上之青峰。噫，風塵澒洞兮豺虎咬人，忽失雙杖兮吾將曷從。,
建都十二韻,杜甫,蒼生未蘇息，胡馬半乾坤。議在雲臺上，誰扶黃屋尊。建都分魏闕，下韶闢荊門。恐失東人望，其如西極存。時危當雪恥，計大豈輕論。雖倚三階正，終愁萬國翻。牽裾恨不死，漏網荷殊恩。永負漢庭哭，遙憐湘水魂。窮冬客江劍，隨事有田園。風斷青蒲節，霜埋翠竹根。衣冠空穰穰，關輔久昏昏。願枉長安日，光輝照北原。,
憶昔二首,杜甫,憶昔先皇巡朔方，千乘萬騎入咸陽。陰山驕子汗血馬，長驅東胡胡走藏。鄴城反覆不足怪，關中小兒壞紀綱。張後不樂上為忙。至令今上猶撥亂，勞心焦思補四方。我昔近侍叨奉引，出兵整肅不可當。為留猛士守未央，致使岐雍防西羌。犬戎直來坐御床，百官跣足隨天王。願見北地傅介子，老儒不用尚書郎。憶昔開元全盛日，小邑猶藏萬家室。稻米流脂粟米白，公私倉廩俱豐實。九州道路無豺虎，遠行不勞吉日出。齊紈魯縞車班班，男耕女桑不相失。宮中聖人奏雲門，天下朋友皆膠漆。百餘年間未災變，叔孫禮樂蕭何律。豈聞一絹直萬錢，有田種穀今流血。洛陽宮殿燒焚盡，宗廟新除狐兔穴。傷心不忍問耆舊，復恐初從亂離說。小臣魯鈍無所能，朝廷記識蒙祿秩。周宣中興望我皇，灑淚江漢身衰疾。,
鷗,杜甫,江浦寒鷗戲，無他亦自饒。卻思翻玉羽，隨意點春苗。雪暗還須浴，風生一任飄。幾群滄海上，清影日蕭蕭。,
自平,杜甫,自平宮中呂太一，收珠南海千餘日。近供生犀翡翠稀，復恐徵戎干戈密。蠻溪豪族小動搖，世封刺史非時朝。蓬萊殿前諸主將，才如伏波不得驕。,
遊子,杜甫,巴蜀愁誰語，吳門興杳然。九江春草外，三峽暮帆前。厭就成都卜，休為吏部眠。蓬萊如可到，衰白問群仙。,
白小,杜甫,白小群分命，天然二寸魚。細微沾水族，風俗當園蔬。入肆銀花亂，傾箱雪片虛。生成猶拾卵，盡取義何如。,
麂,杜甫,永與清溪別，蒙將玉饌俱。無才逐仙隱，不敢恨庖廚。亂世輕全物，微聲及禍樞。衣冠兼盜賊，饕餮用斯須。,
太歲日,杜甫,楚岸行將老，巫山坐復春。病多猶是客，謀拙竟何人。閶闔開黃道，衣冠拜紫宸。榮光懸日月，賜與出金銀。愁寂鴛行斷，參差虎穴鄰。西江元下蜀，北斗故臨秦。散地逾高枕，生涯脫要津。天邊梅柳樹，相見幾回新。,
暮登四安寺鐘樓寄裴十迪,杜甫,暮倚高樓對雪峰，僧來不語自鳴鐘。孤城返照紅將斂，近市浮煙翠且重。多病獨愁常闃寂，故人相見未從容。知君苦思緣詩瘦，大向交遊萬事慵。,
續得觀書，迎就當陽居止，正月中旬定出三峽,杜甫,自汝到荊府，書來數喚吾。頌椒添諷詠，禁火卜歡娛。舟楫因人動，形骸用杖扶。天旋夔子國，春近岳陽湖。發日排南喜，傷神散北籲。飛鳴還接翅，行序密銜蘆。俗薄江山好，時危草木蘇。馮唐雖晚達，終覬在皇都。,
送大理封主簿五郎親事不合卻赴通州，主簿前,杜甫,禁臠去東床，趨庭赴北堂。風波空遠涉，琴瑟幾虛張。渥水出騏驥，崑山生鳳凰。兩家誠款款，中道許蒼蒼。頗謂秦晉匹，從來王謝郎。青春動才調，白首缺輝光。玉潤終孤立，珠明得暗藏。餘寒折花卉，恨別滿江鄉。,
山館（一作移居公安山館，編入江陵詩後）,杜甫,南國晝多霧，北風天正寒。路危行木杪，身遠宿雲端。山鬼吹燈滅，廚人語夜闌。雞鳴問前館，世亂敢求安。,
上巳日徐司錄林園宴集,杜甫,鬢毛垂領白，花蕊亞枝紅。欹倒衰年廢，招尋令節同。薄衣臨積水，吹面受和風。有喜留攀桂，無勞問轉蓬。,
近聞,杜甫,近聞犬戎遠遁逃，牧馬不敢侵臨洮。渭水逶迤白日淨，隴山蕭瑟秋雲高。崆峒五原亦無事，北庭數有關中使。似聞贊普更求親，舅甥和好應難棄。,
重簡王明府,杜甫,甲子西南異，冬來只薄寒。江云何夜盡，蜀雨幾時幹。行李須相問，窮愁豈有寬。君聽鴻雁響，恐致稻粱難。,
院中晚晴懷西郭茅舍,杜甫,幕府秋風日夜清，澹雲疏雨過高城。葉心朱實看時落，階面青苔先自生。復有樓臺銜暮景，不勞鐘鼓報新晴。浣花溪裡花饒笑，肯信吾兼吏隱名。,
相和歌辭·後苦寒行二首,杜甫,南紀巫廬瘴不絕，太古已來無尺雪。蠻夷長老怨苦寒，崑崙天關凍應折。玄猿口噤不能嘯，白鵠翅垂眼流血，安得春泥補地裂。晚來江門失大木，猛風中夜吹白屋。天兵斷斬青海戎，殺氣南行動坤軸，不爾苦寒何太酷。巴東之峽生凌凘，彼蒼回軒人得知。,
觀作橋成，月夜舟中有述，還呈李司馬,杜甫,把燭橋成夜，回舟客坐時。天高雲去盡，江迥月來遲。衰謝多扶病，招邀屢有期。異方乘此興，樂罷不無悲？,
雲安九日，鄭十八攜酒陪諸公宴,杜甫,寒花開已盡，菊蕊獨盈枝。舊摘人頻異，輕香酒暫隨。地偏初衣夾，山擁更登危。萬國皆戎馬，酣歌淚欲垂。,
送嚴侍郎到綿州，同登杜使君江樓宴，得心字,杜甫,野興每難盡，江樓延賞心。歸朝送使節，落景惜登臨。稍稍煙集渚，微微風動襟。重船依淺瀨，輕鳥度層陰。檻峻背幽谷，窗虛交茂林。燈光散遠近，月彩靜高深。城擁朝來客，天橫醉後參。窮途衰謝意，苦調短長吟。此會共能幾，諸孫賢至今。不勞朱戶閉，自待白河沉。,
暇日小園散病，將種秋菜，督勒耕牛，兼書觸,杜甫,不愛入州府，畏人嫌我真。及乎歸茅宇，旁舍未曾嗔。老病忌拘束，應接喪精神。江村意自放，林木心所欣。秋耕屬地溼，山雨近甚勻。冬菁飯之半，牛力晚來新。深耕種數畝，未甚後四鄰。嘉蔬既不一，名數頗具陳。荊巫非苦寒，採擷接青春。飛來兩白鶴，暮啄泥中芹。雄者左翮垂，損傷已露筋。一步再流血，尚經矰繳勤。三步六號叫，志屈悲哀頻。鸞皇不相待，側頸訴高旻。杖藜俯沙渚，為汝鼻酸辛。第二百二十二卷,
移居夔州郭,杜甫,伏枕雲安縣，遷居白帝城。春知催柳別，江與放船清。農事聞人說，山光見鳥情。禹功饒斷石，且就土微平。,
八哀詩·故著作郎貶台州司戶滎陽鄭公虔,杜甫,鶢鶋至魯門，不識鐘鼓饗。孔翠望赤霄，愁思雕籠養。滎陽冠眾儒，早聞名公賞。地崇士大夫，況乃氣精爽。天然生知姿，學立遊夏上。神農極闕漏，黃石愧師長。藥纂西極名，兵流指諸掌。貫穿無遺恨，薈蕞何技癢。圭臬星經奧，蟲篆丹青廣。子云窺未遍，方朔諧太枉。神翰顧不一，體變鍾兼兩。文傳天下口，大字猶在榜。昔獻書畫圖，新詩亦俱往。滄洲動玉陛，宣鶴誤一響。三絕自御題，四方尤所仰。嗜酒益疏放，彈琴視天壤。形骸實土木，親近唯几杖。未曾寄官曹，突兀倚書幌。晚就芸香閣，胡塵昏坱莽。反覆歸聖朝，點染無滌盪。老懞台州掾，泛泛浙江槳。覆穿四明雪，飢拾楢溪橡。空聞紫芝歌，不見杏壇丈。天長眺東南，秋色餘魍魎。別離慘至今，斑白徒懷曩。春深秦山秀，葉墜清渭朗。劇談王侯門，野稅林下鞅。操紙終夕酣，時物集遐想。詞場竟疏闊，平昔濫吹獎。百年見存歿，牢落吾安放。蕭條阮咸在，出處同世網。他日訪江樓，含悽述飄蕩。,
夜宿西閣，曉呈元二十一曹長,杜甫,城暗更籌急，樓高雨雪微。稍通綃幕霽，遠帶玉繩稀。門鵲晨光起，牆烏宿處飛。寒江流甚細，有意待人歸。,
寫懷二首,杜甫,勞生共乾坤，何處異風俗。冉冉自趨競，行行見羈束。無貴賤不悲，無富貧亦足。萬古一骸骨，鄰家遞歌哭。鄙夫到巫峽，三歲如轉燭。全命甘留滯，忘情任榮辱。朝班及暮齒，日給還脫粟。編蓬石城東，採藥山北谷。用心霜雪間，不必條蔓綠。非關故安排，曾是順幽獨。達士如弦直，小人似鉤曲。曲直我不知，負暄候樵牧。夜深坐南軒，明月照我膝。驚風翻河漢，樑棟已出日。群生各一宿，飛動自儔匹。吾亦驅其兒，營營為私實。天寒行旅稀，歲暮日月疾。榮名忽中人，世亂如蟣蝨。古者三皇前，滿腹志願畢。胡為有結繩，陷此膠與漆。禍首燧人氏，厲階董狐筆。君看燈燭張，轉使飛蛾密。放神八極外，俯仰俱蕭瑟。終契如往還，得匪合仙術。,
酬韋韶州見寄,杜甫,養拙江湖外，朝廷記憶疏。深慚長者轍，重得故人書。白髮絲難理，新詩錦不如。雖無南去雁，看取北來魚。,
赤甲,杜甫,卜居赤甲遷居新，兩見巫山楚水春。炙背可以獻天子，美芹由來知野人。荊州鄭薛寄書近，蜀客郗岑非我鄰。笑接郎中評事飲，病從深酌道吾真。,
久雨期王將軍不至,杜甫,天雨蕭蕭滯茅屋，空山無以慰幽獨。銳頭將軍來何遲，令我心中苦不足。數看黃霧亂玄雲，時聽嚴風折喬木。泉源泠泠雜猿狖，泥濘漠漠飢鴻鵠。歲暮窮陰耿未已，人生會面難再得。憶爾腰下鐵絲箭，射殺林中雪色鹿。前者坐皮因問毛，知子歷險人馬勞。異獸如飛星宿落，應弦不礙蒼山高。安得突騎只五千，崒然眉骨皆爾曹。走平亂世相催促，一豁明主正鬱陶。憶昔范增碎玉斗，未使吳兵著白袍。昏昏閶闔閉氛祲，十月荊南雷怒號。,
送魏二十四司直充嶺南掌選崔郎中判官兼寄韋,杜甫,選曹分五嶺，使者歷三湘。才美膺推薦，君行佐紀綱。佳聲斯共遠，雅節在周防。明白山濤鑑，嫌疑陸賈裝。故人湖外少，春日嶺南長。憑報韶州牧，新詩昨寄將。,
奉酬寇十侍御錫見寄四韻，復寄寇,杜甫,往別郇瑕地，於今四十年。來簪御府筆，故泊洞庭船。詩憶傷心處，春深把臂前。南瞻按百越，黃帽待君偏。,
酬郭十五受判官,杜甫,才微歲老尚虛名，臥病江湖春復生。藥裹關心詩總廢，花枝照眼句還成。只同燕石能星隕，自得隋珠覺夜明。喬口橘洲風浪促，系帆何惜片時程。,
衡州送李大夫七丈勉赴廣州,杜甫,斧鉞下青冥，樓船過洞庭。北風隨爽氣，南鬥避文星。日月籠中鳥，乾坤水上萍。王孫丈人行，垂老見飄零。第二百三十四卷,
發劉郎浦（浦在石首縣，昭烈納吳女處）,杜甫,掛帆早發劉郎浦，疾風颯颯昏亭午。舟中無日不沙塵，岸上空村盡豺虎。十日北風風未回，客行歲晚晚相催。白頭厭伴漁人宿，黃帽青鞋歸去來。,
天池,杜甫,天池馬不到，嵐壁鳥才通。百頃青雲杪，層波白石中。鬱紆騰秀氣，蕭瑟浸寒空。直對巫山出，兼疑夏禹功。魚龍開闢有，菱芡古今同。聞道奔雷黑，初看浴日紅。飄零神女雨，斷續楚王風。欲問支機石，如臨獻寶宮。九秋驚雁序，萬里狎漁翁。更是無人處，誅茅任薄躬。,
送司馬入京,杜甫,群盜至今日，先朝忝從臣。嘆君能戀主，久客羨歸秦。黃閣長司諫，丹墀有故人。向來論社稷，為話涕沾巾。,
遣憂,杜甫,亂離知又甚，訊息苦難真。受諫無今日，臨危憶古人。紛紛乘白馬，攘攘著黃巾。隋氏留宮室，焚燒何太頻。,
宿昔,杜甫,宿昔青門裡，蓬萊仗數移。花嬌迎雜樹，龍喜出平池。落日留王母，微風倚少兒。宮中行樂祕，少有外人知。,
能畫,杜甫,能畫毛延壽，投壺郭舍人。每蒙天一笑，復似物皆春。政化平如水，皇恩斷若神。時時用抵戲，亦未雜風塵。,
收京,杜甫,複道收京邑，兼聞殺犬戎。衣冠卻扈從，車駕已還宮。克復成如此，安危在數公。莫令回首地，慟哭起悲風。,
歷歷,杜甫,歷歷開元事，分明在眼前。無端盜賊起，忽已歲時遷。巫峽西江外，秦城北斗邊。為郎從白首，臥病數秋天。,
送竇九歸成都,杜甫,文章亦不盡，竇子才縱橫。非爾更苦節，何人符大名。讀書雲閣觀，問絹錦官城。我有浣花竹，題詩須一行。,
遣悶戲呈路十九曹長,杜甫,江浦雷聲喧昨夜，春城雨色動微寒。黃鸝並坐交愁溼，白鷺群飛大劇幹。晚節漸於詩律細，誰家數去酒杯寬。惟吾最愛清狂客，百遍相看意未闌。,
中宵,杜甫,西閣百尋餘，中宵步綺疏。飛星過水白，落月動沙虛。擇木知幽鳥，潛波想巨魚。親朋滿天地，兵甲少來書。,
題鄭十八著作丈,杜甫,台州地闊海冥冥，雲水長和島嶼青。亂後故人雙別淚，春深逐客一浮萍。酒酣懶舞誰相拽，詩罷能吟不復聽。第五橋東流恨水，皇陂岸北結愁亭。賈生對鵩傷王傅，蘇武看羊陷賊庭。可念此翁懷直道，也沾新國用輕刑。禰衡實恐遭江夏，方朔虛傳是歲星。窮巷悄然車馬絕，案頭乾死讀書螢。,
耳聾,杜甫,生年鶡冠子，嘆世鹿皮翁。眼復幾時暗，耳從前月聾。猿鳴秋淚缺，雀噪晚愁空。黃落驚山樹，呼兒問朔風。,
崔氏東山草堂,杜甫,愛汝玉山草堂靜，高秋爽氣相鮮新。有時自發鐘磬響，落日更見漁樵人。盤剝白鴉谷口慄，飯煮青泥坊底芹。何為西莊王給事，柴門空閉鎖鬆筠。,
更題,杜甫,只應踏初雪，騎馬發荊州。直怕巫山雨，真傷白帝秋。群公蒼玉佩，天子翠雲裘。同舍晨趨侍，胡為淹此留。,
戲贈閿鄉秦少公短歌,杜甫,去年行宮當太白，朝回君是同舍客。同心不減骨肉親，每語見許文章伯。今日時清兩京道，相逢苦覺人情好。昨夜邀歡樂更無，多才依舊能潦倒。,
十六夜玩月,杜甫,舊挹金波爽，皆傳玉露秋。關山隨地闊，河漢近人流。谷口樵歸唱，孤城笛起愁。巴童渾不寢，半夜有行舟。,
西枝村尋置草堂地，夜宿贊公土室二首,杜甫,出郭眄細岑，披榛得微路。溪行一流水，曲折方屢渡。贊公湯休徒，好靜心跡素。昨枉霞上作，盛論巖中趣。怡然共攜手，恣意同遠步。捫蘿澀先登，陟巘眩反顧。要求陽岡暖，苦陟陰嶺沍。惆悵老大藤，沈吟屈蟠樹。卜居意未展，杖策回且暮。層巔餘落日，早蔓已多露。天寒鳥已歸，月出人更靜。土室延白光，鬆門耿疏影。躋攀倦日短，語樂寄夜永。明燃林中薪，暗汲石底井。大師京國舊，德業天機秉。從來支許遊，興趣江湖迥。數奇謫關塞，道廣存箕潁。何知戎馬間，復接塵事屏。幽尋豈一路，遠色有諸嶺。晨光稍曚曨，更越西南頂。,
琴臺（司馬相如宅在州西笮橋，北有琴臺）,杜甫,茂陵多病後，尚愛卓文君。酒肆人間世，琴臺日暮雲。野花留寶靨，蔓草見羅裙。歸鳳求皇意，寥寥不復聞。,愛情詩，懷古詩
孟冬,杜甫,殊俗還多事，方冬變所為。破甘霜落爪，嘗稻雪翻匙。巫峽寒都薄，烏蠻瘴遠隨。終然減灘瀨，暫喜息蛟螭。,
送韋書記赴安西,杜甫,夫子欻通貴，雲泥相望懸。白頭無藉在，朱紱有哀憐。書記赴三捷，公車留二年。欲浮江海去，此別意蒼然。,
王竟攜酒，高亦同過，共用寒字,杜甫,臥病荒郊遠，通行小徑難。故人能領客，攜酒重相看。自愧無鮭菜，空煩卸馬鞍。移樽勸山簡，頭白恐風寒。,
留花門,杜甫,北門天驕子，飽肉氣勇決。高秋馬肥健，挾矢射漢月。自古以為患，詩人厭薄伐。修德使其來，羈縻固不絕。胡為傾國至，出入暗金闕。中原有驅除，隱忍用此物。公主歌黃鵠，君王指白日。連雲屯左輔，百里見積雪。長戟鳥休飛，哀笳曙幽咽。田家最恐懼，麥倒桑枝折。沙苑臨清渭，泉香草豐潔。渡河不用船，千騎常撇烈。胡塵逾太行，雜種抵京室。花門既須留，原野轉蕭瑟。,
七月一日題終明府水樓二首,杜甫,高棟曾軒已自涼，秋風此日灑衣裳。翛然欲下陰山雪，不去非無漢署香。絕闢過雲開錦繡，疏鬆夾水奏笙簧。看君宜著王喬履，真賜還疑出尚方。宓子彈琴邑宰日，終軍棄繻英妙時。承家節操尚不泯，為政風流今在茲。可憐賓客盡傾蓋，何處老翁來賦詩。楚江巫峽半雲雨，清簟疏簾看弈棋。,
鹿頭山,杜甫,鹿頭何亭亭，是日慰飢渴。連山西南斷，俯見千里豁。遊子出京華，劍門不可越。及茲險阻盡，始喜原野闊。殊方昔三分，霸氣曾間發。天下今一家，雲端失雙闕。悠然想揚馬，繼起名硉兀。有文令人傷，何處埋爾骨。紆餘脂膏地，慘澹豪俠窟。仗鉞非老臣，宣風豈專達。冀公柱石姿，論道邦國活。斯人亦何幸，公鎮逾歲月。,
奉送十七舅下邵桂,杜甫,絕域三冬暮，浮生一病身。感深辭舅氏，別後見何人。縹緲蒼梧帝，推遷孟母鄰。昏昏阻雲水，側望苦傷神。,
季夏送鄉弟韶陪黃門從叔朝謁,杜甫,令弟尚為蒼水使，名家莫出杜陵人。比來相國兼安蜀，歸赴朝廷已入秦。舍舟策馬論兵地，拖玉腰金報主身。莫度清秋吟蟋蟀，早聞黃閣畫麒麟。,
送十五弟侍御使蜀,杜甫,喜弟文章進，添餘別興牽。數杯巫峽酒，百丈內江船。未息豺狼鬥，空催犬馬年。歸朝多便道，搏擊望秋天。,
奉送卿二翁統節度鎮軍還江陵,杜甫,火旗還錦纜，白馬出江城。嘹唳吟笳發，蕭條別浦清。寒空巫峽曙，落日渭陽明。留滯嗟衰疾，何時見息兵。,
送孟十二倉曹赴東京選,杜甫,君行別老親，此去苦家貧。藻鏡留連客，江山憔悴人。秋風楚竹冷，夜雪鞏梅春。朝夕高堂念，應宜彩服新。,
久客,杜甫,羈旅知交態，淹留見俗情。衰顏聊自哂，小吏最相輕。去國哀王粲，傷時哭賈生。狐狸何足道，豺虎正縱橫。,
破船,杜甫,平生江海心，宿昔具扁舟。豈惟青溪上，日傍柴門遊。蒼皇避亂兵，緬邈懷舊丘。鄰人亦已非，野竹獨修修。船舷不重扣，埋沒已經秋。仰看西飛翼，下愧東逝流。故者或可掘，新者亦易求。所悲數奔竄，白屋難久留。,
送韋郎司直歸成都,杜甫,竄身來蜀地，同病得韋郎。天下干戈滿，江邊歲月長。別筵花欲暮，春日鬢俱蒼。為問南溪竹，抽梢合過牆。,
從韋二明府續處覓綿竹,杜甫,華軒藹藹他年到，綿竹亭亭出縣高。江上舍前無此物，幸分蒼翠拂波濤。,
贈王二十四侍御契四十韻（王契，字佐卿，,杜甫,往往雖相見，飄飄愧此身。不關輕紱冕，俱是避風塵。一別星橋夜，三移斗柄春。敗亡非赤壁，奔走為黃巾。子去何瀟灑，餘藏異隱淪。書成無過雁，衣故有懸鶉。恐懼行裝數，伶俜臥疾頻。曉鶯工迸淚，秋月解傷神。會面嗟黧黑，含悽話苦辛。接輿還入楚，王粲不歸秦。錦裡殘丹灶，花溪得釣綸。消中只自惜，晚起索誰親。伏柱聞周史，乘槎有漢臣。鴛鴻不易狎，龍虎未宜馴。客則掛冠至，交非傾蓋新。由來意氣合，直取性情真。浪跡同生死，無心恥賤貧。偶然存蔗芋，幸各對鬆筠。粗飯依他日，窮愁怪此辰。女長裁褐穩，男大卷書勻。漰口江如練，蠶崖雪似銀。名園當翠巘，野棹沒青蘋。屢喜王侯宅，時邀江海人。追隨不覺晚，款曲動彌旬。但使芝蘭秀，何煩棟宇鄰。山陽無俗物，鄭驛正留賓。出入並鞍馬，光輝參席珍。重遊先主廟，更歷少城闉。石鏡通幽魄，琴臺隱絳脣。送終惟糞土，結愛獨荊榛。置酒高林下，觀棋積水濱。區區甘累趼，稍稍息勞筋。網聚粘圓鯽，絲繁煮細蓴。長歌敲柳癭，小睡憑藤輪。農月須知課，田家敢忘勤。浮生難去食，良會惜清晨。列國兵戈暗，今王德教淳。要聞除猰貐，休作畫麒麟。洗眼看輕薄，虛懷任屈伸。莫令膠漆地，萬古重雷陳。,
蠶谷行,杜甫,天下郡國向萬城，無有一城無甲兵。焉得鑄甲作農器，一寸荒田牛得耕。牛盡耕，蠶亦成。不勞烈士淚滂沱，男谷女絲行復歌。,
寄邛州崔錄事,杜甫,邛州崔錄事，聞在果園坊。久待無訊息，終朝有底忙。應愁江樹遠，怯見野亭荒。浩蕩風塵外，誰知酒熟香。,
立秋雨院中有作,杜甫,山雲行絕塞，大火復西流。飛雨動華屋，蕭蕭樑棟秋。窮途愧知己，暮齒借前籌。已費清晨謁，那成長者謀。解衣開北戶，高枕對南樓。樹溼風涼進，江喧水氣浮。禮寬心有適，節爽病微瘳。主將歸調鼎，吾還訪舊丘。,
謝嚴中丞送青城山道士乳酒一瓶,杜甫,山瓶乳酒下青雲，氣味濃香幸見分。鳴鞭走送憐漁父，洗盞開嘗對馬軍。,
貽華陽柳少府,杜甫,繫馬喬木間，問人野寺門。柳侯披衣笑，見我顏色溫。並坐石下堂，俯視大江奔。火雲洗月露，絕壁上朝暾。自非曉相訪，觸熱生病根。南方六七月，出入異中原。老少多暍死，汗逾水漿翻。俊才得之子，筋力不辭煩。指揮當世事，語及戎馬存。涕淚濺我裳，悲氣排帝閽。鬱陶抱長策，義仗知者論。吾衰臥江漢，但愧識璵璠。文章一小技，於道未為尊。起予幸斑白，因是托子孫。俱客古信州，結廬依毀垣。相去四五里，徑微山葉繁。時危挹佳士，況免軍旅喧。醉從趙女舞，歌鼓秦人盆。子壯顧我傷，我歡兼淚痕。餘生如過鳥，故里今空村。,
舟月對驛近寺,杜甫,更深不假燭，月朗自明船。金剎青楓外，朱樓白水邊。城烏啼眇眇，野鷺宿娟娟。皓首江湖客，鉤簾獨未眠。,
範二員外邈吳十侍御鬱特枉駕，闕展待，聊寄,杜甫,暫往比鄰去，空聞二妙歸。幽棲誠簡略，衰白已光輝。野外貧家遠，村中好客稀。論文或不愧，肯重款柴扉。,
殿中楊監見示張旭草書圖,杜甫,斯人已雲亡，草聖祕難得。及茲煩見示，滿目一悽惻。悲風生微綃，萬里起古色。鏘鏘鳴玉動，落落群鬆直。連山蟠其間，溟漲與筆力。有練實先書，臨池真盡墨。俊拔為之主，暮年思轉極。未知張王后，誰並百代則。嗚呼東吳精，逸氣感清識。楊公拂篋笥，舒捲忘寢食。念昔揮毫端，不獨觀酒德。,
正月三日歸溪上有作，簡院內諸公,杜甫,野外堂依竹，籬邊水向城。蟻浮仍臘味，鷗泛已春聲。藥許鄰人劚，書從稚子擎。白頭趨幕府，深覺負平生。,
廣州段功曹到，得楊五長史書，功曹卻歸，聊,杜甫,衛青開幕府，楊僕將樓船。漢節梅花外，春城海水邊。銅梁書遠及，珠浦使將旋。貧病他鄉老，煩君萬里傳。,
園人送瓜,杜甫,江間雖炎瘴，瓜熟亦不早。柏公鎮夔國，滯務茲一掃。食新先戰士，共少及溪老。傾筐蒲鴿青，滿眼顏色好。竹竿接嵌竇，引注來鳥道。沈浮亂水玉，愛惜如芝草。落刃嚼冰霜，開懷慰枯槁。許以秋蒂除，仍看小童抱。東陵跡蕪絕，楚漢休徵討。園人非故侯，種此何草草。,
題忠州龍興寺所居院壁,杜甫,忠州三峽內，井邑聚雲根。小市常爭米，孤城早閉門。空看過客淚，莫覓主人恩。淹泊仍愁虎，深居賴獨園。,
園官送菜,杜甫,清晨蒙菜把，常荷地主恩。守者愆實數，略有其名存。苦苣刺如針，馬齒葉亦繁。青青嘉蔬色，埋沒在中園。園吏未足怪，世事固堪論。嗚呼戰伐久，荊棘暗長原。乃知苦苣輩，傾奪蕙草根。小人塞道路，為態何喧喧。又如馬齒盛，氣擁葵荏昏。點染不易虞，絲麻雜羅紈。一經器物內，永掛粗刺痕。志士採紫芝，放歌避戎軒。畦丁負籠至，感動百慮端。,
秋行官張望督促東渚耗稻向畢清晨遣女奴阿稽,杜甫,東渚雨今足，佇聞粳稻香。上天無偏頗，蒲稗各自長。人情見非類，田家戒其荒。功夫競搰搰，除草置岸旁。谷者命之本，客居安可忘。青春具所務，勤墾免亂常。吳牛力容易，並驅動莫當。豐苗亦已穊，雲水照方塘。有生固蔓延，靜一資堤防。督領不無人，提攜頗在綱。荊揚風土暖，肅肅候微霜。尚恐主守疏，用心未甚臧。清朝遣婢僕，寄語逾崇岡。西成聚必散，不獨陵我倉。豈要仁裡譽，感此亂世忙。北風吹蒹葭，蟋蟀近中堂。荏苒百工休，鬱紆遲暮傷。,
奉送嚴公入朝十韻,杜甫,鼎湖瞻望遠，象闕憲章新。四海猶多難，中原憶舊臣。與時安反側，自昔有經綸。感激張天步，從容靜塞塵。南圖回羽翮，北極捧星辰。漏鼓還思晝，宮鶯罷囀春。空留玉帳術，愁殺錦城人。閣道通丹地，江潭隱白蘋。此生那老蜀，不死會歸秦。公若登臺輔，臨危莫愛身。,
贈特進汝陽王二十韻,杜甫,特進群公表，天人夙德升。霜蹄千里駿，風翮九霄鵬。服禮求毫髮，推思忘寢興。聖情常有眷，朝退若無憑。仙醴來浮蟻，奇毛或賜鷹。清關塵不雜，中使日相乘。晚節嬉遊簡，平居孝義稱。自多親棣萼，誰敢問山陵？學業醇儒富，詞華哲匠能。筆飛鸞聳立，章罷鳳騫騰。精理通談笑，忘形向友朋。寸長堪繾綣，一諾豈驕矜？巳忝歸曹植，何知對李膺。招要恩屢至，崇重力難勝。披霧初歡夕，高秋爽氣澄。樽罍臨極浦，鳧雁宿張燈。花月窮遊宴，炎天避鬱蒸。硯寒金井水，檐動玉壺冰。瓢飲唯三徑，巖棲在百層。謬持蠡測海，況邑酒如澠。鴻寶寧全祕，丹梯庶可凌。淮王門有客，終不愧孫登。,
送趙十七明府之縣,杜甫,連城為寶重，茂宰得才新。山雉迎舟楫，江花報邑人。論交翻恨晚，臥病卻愁春。惠愛南翁悅，餘波及老身。,
灩澦堆,杜甫,巨積水中央，江寒出水長。沈牛答雲雨，如馬戒舟航。天意存傾覆，神功接混茫。干戈連解纜，行止憶垂堂。,
憶昔行,杜甫,憶昔北尋小有洞，洪河怒濤過輕舸。辛勤不見華蓋君，艮岑青輝慘麼麼。千崖無人萬壑靜，三步回頭五步坐。秋山眼冷魂未歸，仙賞心違淚交墮。弟子誰依白茅室，盧老獨啟青銅鎖。巾拂香餘搗藥塵，階除灰死燒丹火。懸圃滄洲莽空闊，金節羽衣飄婀娜。落日初霞閃餘映，倏忽東西無不可。松風澗水聲合時，青兕黃熊啼向我。徒然諮嗟撫遺蹟，至今夢想仍猶佐。祕訣隱文須內教，晚歲何功使願果。更討衡陽董鍊師，南浮早鼓瀟湘柁。,
送楊六判官使西蕃,杜甫,送遠秋風落，西征海氣寒。帝京氛祲滿，人世別離難。絕域遙懷怒，和親願結歡。敕書憐贊普，兵甲望長安。宣命前程急，惟良待士寬。子云清自守，今日起為官。垂淚方投筆，傷時即據鞍。儒衣山鳥怪，漢節野童看。邊酒排金醆，夷歌捧玉盤。草輕蕃馬健，雪重拂廬幹。慎爾參籌畫，從茲正羽翰。歸來權可取，九萬一朝摶。,
江月,杜甫,江月光於水，高樓思殺人。天邊長作客，老去一沾巾。玉露團清影，銀河沒半輪。誰家挑錦字，滅燭翠眉顰。,
中夜,杜甫,中夜江山靜，危樓望北辰。長為萬里客，有愧百年身。故國風雲氣，高堂戰伐塵。胡雛負恩澤，嗟爾太平人。,
秋清,杜甫,高秋蘇病氣，白髮自能梳。藥餌憎加減，門庭悶掃除。杖藜還客拜，愛竹遣兒書。十月江平穩，輕舟進所如。,
秋峽,杜甫,江濤萬古峽，肺氣久衰翁。不寐防巴虎，全生狎楚童。衣裳垂素髮，門巷落丹楓。常怪商山老，兼存翊贊功。,
十七夜對月,杜甫,秋月仍圓夜，江村獨老身。捲簾還照客，倚杖更隨人。光射潛虯動，明翻宿鳥頻。茅齋依橘柚，清切露華新。,
向夕,杜甫,畎畝孤城外，江村亂水中。深山催短景，喬木易高風。鶴下雲汀近，雞棲草屋同。琴書散明燭，長夜始堪終。,
又示兩兒,杜甫,令節成吾老，他時見汝心。浮生看物變，為恨與年深。長葛書難得，江州涕不禁。團圓思弟妹，行坐白頭吟。,
黃草,杜甫,黃草峽西船不歸，赤甲山下行人稀。秦中驛使無訊息，蜀道兵戈有是非。萬里秋風吹錦水，誰家別淚溼羅衣。莫愁劍閣終堪據，聞道鬆州已被圍。,
同李太守登歷下古城員外新亭，亭對鵲湖,杜甫,新亭結構罷，隱見清湖陰。跡籍臺觀舊，氣溟海嶽深。圓荷想自昔，遺堞感至今。芳宴此時具，哀絲千古心。主稱壽尊客，筵秩宴北林。不阻蓬蓽興，得兼樑甫吟。,
嘆庭前甘菊花,杜甫,庭前甘菊移時晚，青蕊重陽不堪摘。明日蕭條醉盡醒，殘花爛熳開何益。籬邊野外多眾芳，採擷細瑣升中堂。念茲空長大枝葉，結根失所纏風霜。,
戲作俳諧體遣悶二首,杜甫,異俗籲可怪，斯人難並居。家家養烏鬼，頓頓食黃魚。舊識能為態，新知已暗疏。治生且耕鑿，只有不關渠。西曆青羌板，南留白帝城。於菟侵客恨，粔籹作人情。瓦卜傳神語，畬田費火聲。是非何處定，高枕笑浮生。,
法鏡寺,杜甫,身危適他州，勉強終勞苦。神傷山行深，愁破崖寺古。嬋娟碧鮮淨，蕭摵寒籜聚。回回山根水，冉冉鬆上雨。洩雲蒙清晨，初日翳復吐。朱甍半光炯，戶牖粲可數。拄策忘前期，出蘿已亭午。冥冥子規叫，微徑不復取。,
第五弟豐獨在江左，近三四載寂無訊息，覓使,杜甫,亂後嗟吾在，羈棲見汝難。草黃騏驥病，沙晚鶺鴒寒。楚設關城險，吳吞水府寬。十年朝夕淚，衣袖不曾幹。聞汝依山寺，杭州定越州。風塵淹別日，江漢失清秋。影蓋啼猿樹，魂飄結蜃樓。明年下春水，東盡白雲求。,
過客相尋,杜甫,窮老真無事，江山已定居。地幽忘盥櫛，客至罷琴書。掛壁移筐果，呼兒問煮魚。時聞系舟楫，及此問吾廬。,
孟倉曹步趾領新酒醬二物滿器見遺老夫,杜甫,楚岸通秋屐，胡床面夕畦。藉糟分汁滓，甕醬落提攜。飯糲添香味，朋來有醉泥。理生那免俗，方法報山妻。,
出郭,杜甫,霜露晚悽悽，高天逐望低。遠煙鹽井上，斜景雪峰西。故國猶兵馬，他鄉亦鼓鼙。江城今夜客，還與舊烏啼。,
行次鹽亭縣聊題四韻奉簡嚴遂州蓬州兩使君諮,杜甫,馬首見鹽亭，高山擁縣青。云溪花淡淡，春郭水泠泠。全蜀多名士，嚴家聚德星。長歌意無極，好為老夫聽。,
進艇,杜甫,南京久客耕南畝，北望傷神坐北窗。晝引老妻乘小艇，晴看稚子浴清江。俱飛蛺蝶元相逐，並蒂芙蓉本自雙。茗飲蔗漿攜所有，瓷罌無謝玉為缸。,
得房公池鵝,杜甫,房相西亭鵝一群，眠沙泛浦白於雲。鳳凰池上應回首，為報籠隨王右軍。,
詣徐卿覓果栽,杜甫,草堂少花今欲栽，不問綠李與黃梅。石筍街中卻歸去，果園坊裡為求來。,
送韓十四江東省覲,杜甫,兵戈不見老萊衣，嘆息人間萬事非。我已無家尋弟妹，君今何處訪庭闈。黃牛峽靜灘聲轉，白馬江寒樹影稀。此別應須各努力，故鄉猶恐未同歸。,
憑韋少府班覓松樹子栽,杜甫,落落出群非櫸柳，青青不朽豈楊梅。欲存老蓋千年意，為覓霜根數寸栽。,
奉送蜀州柏二別駕將中丞命赴江陵，起居衛尚,杜甫,中丞問俗畫熊頻，愛弟傳書彩鷁新。遷轉五州防禦使，起居八座太夫人。楚宮臘送荊門水，白帝雲偷碧海春。報與惠連詩不惜，知吾斑鬢總如銀。,
王十七侍御掄許攜酒至草堂，奉寄此詩，便請,杜甫,老夫臥穩朝慵起，白屋寒多暖始開。江鸛巧當幽徑浴，鄰雞還過短牆來。繡衣屢許攜家醞，皁蓋能忘折野梅。戲假霜威促山簡，須成一醉習池回。,
送殿中楊監赴蜀見相公（杜鴻漸鎮蜀，闢楊炎,杜甫,去水絕還波，洩雲無定姿。人生在世間，聚散亦暫時。離別重相逢，偶然豈定期。送子清秋暮，風物長年悲。豪俊貴勳業，邦家頻出師。相公鎮樑益，軍事無孑遺。解榻再見今，用才復擇誰。況子已高位，為郡得固辭。難拒供給費，慎哀漁奪私。干戈未甚息，紀綱正所持。泛舟巨石橫，登陸草露滋。山門日易久，當念居者思。,
秋日荊南送石首薛明府辭滿告別奉寄薛尚書頌,杜甫,南征為客久，西候別君初。歲滿歸鳧舄，秋來把雁書。荊門留美化，姜被就離居。聞道和親入，垂名報國餘。連枝不日並，八座幾時除。往者胡星孛，恭惟漢網疏。風塵相澒洞，天地一丘墟。殿瓦鴛鴦坼，宮簾翡翠虛。鉤陳摧徼道，槍櫐失儲胥。文物陪巡守，親賢病拮据。公時呵猰貐，首唱卻鯨魚。勢愜宗蕭相，材非一範睢。屍填太行道，血走浚儀渠。滏口師仍會，函關憤已攄。紫微臨大角，皇極正乘輿。賞從頻峨冕，殊私再直廬。豈惟高衛霍，曾是接應徐。降集翻翔鳳，追攀絕眾狙。侍臣雙宋玉，戰策兩穰苴。鑑澈勞懸鏡，荒蕪已荷鋤。向來披述作，重此憶吹噓。白髮甘凋喪，青雲亦卷舒。經綸功不朽，跋涉體何如。應訝耽湖橘，常餐佔野蔬。十年嬰藥餌，萬里狎樵漁。揚子淹投閣，鄒生惜曳裾。但驚飛熠耀，不記改蟾蜍。煙雨封巫峽，江淮略孟諸。湯池雖險固，遼海尚填淤。努力輸肝膽，休煩獨起予。,
催宗文樹雞柵,杜甫,吾衰怯行邁，旅次展崩迫。愈風傳烏雞，秋卵方漫吃。自春生成者，隨母向百翮。驅趁制不禁，喧呼山腰宅。課奴殺青竹，終日憎赤幘。蹋藉盤案翻，塞蹊使之隔。牆東有隙地，可以樹高柵。避熱時來歸，問兒所為跡。織籠曹其內，令人不得擲。稀間可突過，觜爪還汙席。我寬螻蟻遭，彼免狐貉厄。應宜各長幼，自此均勍敵。籠柵念有修，近身見損益。明明領處分，一一當剖析。不昧風雨晨，亂離減憂戚。其流則凡鳥，其氣心匪石。倚賴窮歲晏，撥煩去冰釋。未似屍鄉翁，拘留蓋阡陌。,
別常徵君,杜甫,兒扶猶杖策，臥病一秋強。白髮少新洗，寒衣寬總長。故人憂見及，此別淚相忘。各逐萍流轉，來書細作行。,
過南嶽入洞庭湖,杜甫,洪波忽爭道，岸轉異江湖。鄂渚分雲樹，衡山引舳艫。翠牙穿裛槳，碧節上寒蒲。病渴身何去，春生力更無。壤童犁雨雪，漁屋架泥塗。欹側風帆滿，微冥水驛孤。悠悠回赤壁，浩浩略蒼梧。帝子留遺恨，曹公屈壯圖。聖朝光御極，殘孽駐艱虞。才淑隨廝養，名賢隱鍛爐。邵平元入漢，張翰後歸吳。莫怪啼痕數，危檣逐夜烏。,
八哀詩·故司徒李公光弼,杜甫,司徒天寶末，北收晉陽甲。胡騎攻吾城，愁寂意不愜。人安若泰山，薊北斷右脅。朔方氣乃蘇，黎首見帝業。二宮泣西郊，九廟起頹壓。未散河陽卒，思明偽臣妾。復自碣石來，火焚乾坤獵。高視笑祿山，公又大獻捷。異王冊崇勳，小敵信所怯。擁兵鎮河汴，千里初妥帖。青蠅紛營營，風雨秋一葉。內省未入朝，死淚終映睫。大屋去高棟，長城掃遺堞。平生白羽扇，零落蛟龍匣。雅望與英姿，惻愴槐裡接。三軍晦光彩，烈士痛稠疊。直筆在史臣，將來洗箱篋。吾思哭孤冢，南紀阻歸楫。扶顛永蕭條，未濟失利涉。疲苶竟何人，灑涕巴東峽。,
崔評事弟許相迎不到應慮老夫見泥雨…必愆佳,杜甫,江閣要賓許馬迎，午時起坐自天明。浮雲不負青春色，細雨何孤白帝城。身過花間沾溼好，醉於馬上往來輕。虛疑皓首衝泥怯，實少銀鞍傍險行。,
宗武生日,杜甫,小子何時見，高秋此日生。自從都邑語，已伴老夫名。詩是吾家事，人傳世上情。熟精文選理，休覓綵衣輕。凋瘵筵初秩，欹斜坐不成。流霞分片片，涓滴就徐傾。,
重送劉十弟判官,杜甫,分源豕韋派，別浦雁賓秋。年事推兄忝，人才覺弟優。經過辨豐劍，意氣逐吳鉤。垂翅徒衰老，先鞭不滯留。本枝凌歲晚，高義豁窮愁。他日臨江待，長沙舊驛樓。,
覽柏中允兼子侄數人除官制詞因述父子兄弟四,杜甫,紛然喪亂際，見此忠孝門。蜀中寇亦甚，柏氏功彌存。深誠補王室，戮力自元昆。三止錦江沸，獨清玉壘昏。高名入竹帛，新渥照乾坤。子弟先卒伍，芝蘭疊璵璠。同心注師律，灑血在戎軒。絲綸實具載，紱冕已殊恩。奉公舉骨肉，誅叛經寒溫。金甲雪猶凍，朱旗塵不翻。每聞戰場說，欻激懦氣奔。聖主國多盜，賢臣官則尊。方當節鉞用，必絕祲沴根。吾病日回首，雲臺誰再論。作歌挹盛事，推轂期孤鶱。,
相逢歌贈嚴二別駕,杜甫,我行入東川，十步一回首。成都亂罷氣蕭颯，浣花草堂亦何有。梓中豪俊大者誰，本州從事知名久。把臂開尊飲我酒，酒酣擊劍蛟龍吼。烏帽拂塵青螺粟，紫衣將炙緋衣走。銅盤燒蠟光吐日，夜如何其初促膝。黃昏始扣主人門，誰謂俄頃膠在漆。萬事盡付形骸外，百年未見歡娛畢。神傾意豁真佳士，久客多憂今愈疾。高視乾坤又可愁，一軀交態同悠悠。垂老遇君未恨晚，似君須向古人求。,
赤霄行,杜甫,孔雀未知牛有角，渴飲寒泉逢牴觸。赤霄懸圃須往來，翠尾金花不辭辱。江中淘河嚇飛燕，銜泥卻落羞華屋。皇孫猶曾蓮勺困，衛莊見貶傷其足。老翁慎莫怪少年，葛亮貴和書有篇。丈夫垂名動萬年，記憶細故非高賢。,
白帝城最高樓,杜甫,城尖徑昃旌旆愁，獨立縹緲之飛樓。峽坼雲霾龍虎臥，江清日抱黿鼉遊。扶桑西枝對斷石，弱水東影隨長流。杖藜嘆世者誰子，泣血迸空回白頭。,
聞惠二過東溪特一送（以下七首，吳若本逸詩,杜甫,惠子白駒瘦，歸溪唯病身。皇天無老眼，空谷滯斯人。崖蜜松花熟，山杯竹葉新。柴門了無事，黃綺未稱臣。,
李鹽鐵二首（一首題作李監宅，已見第九卷中,杜甫,落葉春風起，高城煙霧開。雜花分戶映，嬌燕入檐回。一見能傾產，虛懷只愛才。鹽官雖絆驥，名是漢庭來。,
別張十三建封,杜甫,嘗讀唐實錄，國家草昧初。劉裴建首義，龍見尚躊躇。秦王撥亂姿，一劍總兵符。汾晉為豐沛，暴隋竟滌除。宗臣則廟食，後祀何疏蕪。彭城英雄種，宜膺將相圖。爾惟外曾孫，倜儻汗血駒。眼中萬少年，用意盡崎嶇。相逢長沙亭，乍問緒業餘。乃吾故人子，童丱聯居諸。揮手灑衰淚，仰看八尺軀。內外名家流，風神蕩江湖。範雲堪晚友，嵇紹自不孤。擇材徵南幕，湖落回鯨魚。載感賈生慟，復聞樂毅書。主憂急盜賊，師老荒京都。舊丘豈稅駕，大廈傾宜扶。君臣各有分，管葛本時須。雖當霰雪嚴，未覺栝柏枯。高義在雲臺，嘶鳴望天衢。羽人掃碧海，功業竟何如。,
遣愁,杜甫,養拙蓬為戶，茫茫何所開。江通神女館，地隔望鄉臺。漸惜容顏老，無由弟妹來。兵戈與人事，回首一悲哀。,
句,杜甫,寒食少天氣，東風多柳花。（見《合璧事類》）小桃知客意，春盡始開花。（見《合璧事類》）,
官定後戲贈（時免河西尉，為右衛率府兵曹）,杜甫,不作河西尉，淒涼為折腰。老夫怕趨走，率府且逍遙。耽酒須微祿，狂歌託聖朝。故山歸興盡，回首向風飆。,
送許八拾遺歸江寧覲省甫昔時嘗客遊此縣圖樣,杜甫,詔許辭中禁，慈顏赴北堂。聖朝新孝理，祖席倍輝光。內帛擎偏重，宮衣著更香。淮陰清夜驛，京口渡江航。春隔雞人晝，秋期燕子涼。賜書夸父老，壽酒樂城隍。看畫曾飢渴，追蹤恨淼茫。虎頭金粟影，神妙獨難忘。,
早秋苦熱，堆案相仍（時任華州司功）,杜甫,七月六日苦炎熱，對食暫餐還不能。每愁夜中自足蠍，況乃秋後轉多蠅。束帶發狂欲大叫，簿書何急來相仍。南望青松架短壑，安得赤腳蹋層冰。,
不歸,杜甫,河間尚征伐，汝骨在空城。從弟人皆有，終身恨不平。數金憐俊邁，總角愛聰明。面上三年土，春風草又生。,
赴青城縣出成都，寄陶、王二少尹,杜甫,老恥妻孥笑，貧嗟出入勞。客情投異縣，詩態憶吾曹。東郭滄江合，西山白雪高。文章差底病，回首興滔滔。,
晝夢,杜甫,二月饒睡昏昏然，不獨夜短晝分眠。桃花氣暖眼自醉，春渚日落夢相牽。故鄉門巷荊棘底，中原君臣豺虎邊。安得務農息戰鬥，普天無吏橫索錢。,
泛江送魏十八倉曹還京，因寄岑中允參、範郎,杜甫,遲日深春水，輕舟送別筵。帝鄉愁緒外，春色淚痕邊。見酒須相憶，將詩莫浪傳。若逢岑與範，為報各衰年。,
上牛頭寺（牛頭山在郪縣西南，下有長樂寺）,杜甫,青山意不盡，袞袞上牛頭。無復能拘礙，真成浪出遊。花濃春寺靜，竹細野池幽。何處鶯啼切，移時獨未休。,
得舍弟觀書自中都已達江陵，今茲暮春月末，,杜甫,爾到江陵府，何時到峽州。亂難生有別，聚集病應瘳。颯颯開啼眼，朝朝上水樓。老身須付託，白骨更何憂。,
喜觀即到，復題短篇二首,杜甫,巫峽千山暗，終南萬里春。病中吾見弟，書到汝為人。意答兒童問，來經戰伐新。泊船悲喜後，款款話歸秦。待爾嗔烏鵲，拋書示鶺鴒。枝間喜不去，原上急曾經。江閣嫌津柳，風帆數驛亭。應論十年事，愁絕始星星。,
題桃樹,杜甫,小徑升堂舊不斜，五株桃樹亦從遮。高秋總喂貧人實，來歲還舒滿眼花。簾戶每宜通乳燕，兒童莫信打慈鴉。寡妻群盜非今日，天下車書正一家。,
龍門閣,杜甫,清江下龍門，絕壁無尺土。長風駕高浪，浩浩自太古。危途中縈盤，仰望垂線縷。滑石欹誰鑿，浮樑嫋相拄。目眩隕雜花，頭風吹過雨。百年不敢料，一墜那得取。飽聞經瞿塘，足見度大庾。終身歷艱險，恐懼從此數。,
桔柏渡,杜甫,青冥寒江渡，駕竹為長橋。竿溼煙漠漠，江永風蕭蕭。連笮動嫋娜，征衣颯飄颻。急流鴇鷁散，絕岸黿鼉驕。西轅自茲異，東逝不可要。高通荊門路，闊會滄海潮。孤光隱顧眄，遊子悵寂寥。無以洗心胸，前登但山椒。,
薄遊,杜甫,淅淅風生砌，團團日隱牆。遙空秋雁滅，半嶺暮雲長。病葉多先墜，寒花只暫香。巴城添淚眼，今夜復清光。,
句,杜甫,君看牆頭桃樹花，盡是行人眼中血。,
送鮮于萬州遷巴州（鮮于炅乃仲通子，有父風,杜甫,京兆先時傑，琳琅照一門。朝廷偏注意，接近與名藩。祖帳排舟數，寒江觸石喧。看君妙為政，他日有殊恩。,
句,杜甫,狨擲寒條馬見驚。,
送李功曹之荊州充鄭侍御判官重贈,杜甫,曾聞宋玉宅，每欲到荊州。此地生涯晚，遙悲水國秋。孤城一柱觀，落日九江流。使者雖光彩，青楓遠自愁。,
憑孟倉曹將書覓土婁舊莊,杜甫,平居喪亂後，不到洛陽岑。為歷雲山問，無辭荊棘深。北風黃葉下，南浦白頭吟。十載江湖客，茫茫遲暮心。,
陪王使君晦日泛江就黃家亭子二首,杜甫,山豁何時斷，江平不肯流。稍知花改岸，始驗鳥隨舟。結束多紅粉，歡娛恨白頭。非君愛人客，晦日更添愁。有徑金沙軟，無人碧草芳。野畦連蛺蝶，江檻俯鴛鴦。日晚煙花亂，風生錦繡香。不須吹急管，衰老易悲傷。,
百舌,杜甫,百舌來何處，重重只報春。知音兼眾語，整翮豈多身。花密藏難見，枝高聽轉新。過時如發口，君側有讒人。,
黃魚,杜甫,日見巴東峽，黃魚出浪新。脂膏兼飼犬，長大不容身。筒桶相沿久，風雷肯為神。泥沙卷涎沫，回首怪龍鱗。,
奉酬李都督表丈早春作,杜甫,力疾坐清曉，來時悲早春。轉添愁伴客，更覺老隨人。紅入桃花嫩，青歸柳葉新。望鄉應未已，四海尚風塵。,
歸夢,杜甫,道路時通塞，江山日寂寥。偷生唯一老，伐叛已三朝。雨急青楓暮，雲深黑水遙。夢歸歸未得，不用楚辭招。,
因崔五侍御寄高彭州一絕,杜甫,百年已過半，秋至轉飢寒。為問彭州牧，何時救急難。,
王錄事許修草堂資不到聊小詰,杜甫,為嗔王錄事，不寄草堂貲。昨屬愁春雨，能忘欲漏時。,
絕句六首,杜甫,日出籬東水，雲生舍北泥。竹高鳴翡翠，沙僻舞鵾雞。藹藹花蕊亂，飛飛蜂蝶多。幽棲身懶動，客至欲如何。鑿井交棕葉，開渠斷竹根。扁舟輕褭纜，小徑曲通村。舍下筍穿壁，庭中藤刺檐。地晴絲冉冉，江白草纖纖。江動月移石，溪虛雲傍花。鳥棲知故道，帆過宿誰家。,
丈人山,杜甫,自為青城客，不唾青城地。為愛丈人山，丹梯近幽意。丈人祠西佳氣濃，緣雲擬住最高峰。掃除白髮黃精在，君看他時冰雪容。,
李司馬橋了承高使君自成都回,杜甫,向來江上手紛紛，三日成功事出群。已傳童子騎青竹，總擬橋東待使君。,
重贈鄭釒柬絕句,杜甫,鄭子將行罷使臣，囊無一物獻尊親。江山路遠羈離日，裘馬誰為感激人。,
七月三日亭午已後較熱退晚加小涼穩睡…呈元,杜甫,今茲商用事，餘熱亦已末。衰年旅炎方，生意從此活。亭午減汗流，北鄰耐人聒。晚風爽烏匼，筋力蘇摧折。閉目逾十旬，大江不止渴。退藏恨雨師，健步聞旱魃。園蔬抱金玉，無以供採掇。密雲雖聚散，徂暑終衰歇。前聖慎焚巫，武王親救暍。陰陽相主客，時序遞迴斡。灑落唯清秋，昏霾一空闊。蕭蕭紫塞雁，南向欲行列。欻思紅顏日，霜露凍階闥。胡馬挾雕弓，鳴弦不虛發。長鈚逐狡兔，突羽當滿月。惆悵白頭吟，蕭條遊俠窟。臨軒望山閣，縹緲安可越。高人煉丹砂，未念將朽骨。少壯跡頗疏，歡樂曾倏忽。杖藜風塵際，老醜難翦拂。吾子得神仙，本是池中物。賤夫美一睡，煩促嬰詞筆。,
送段功曹歸廣州,杜甫,南海春天外，功曹幾月程。峽雲籠樹小，湖日落船明。交趾丹砂重，韶州白葛輕。幸君因旅客，時寄錦官城。,
秋日荊南述懷三十韻,杜甫,昔承推獎分，愧匪挺生材。遲暮宮臣忝，艱危袞職陪。揚鑣隨日馭，折檻出雲臺。罪戾寬猶活，干戈塞未開。星霜玄鳥變，身世白駒催。伏枕因超忽，扁舟任往來。九鑽巴噀火，三蟄楚祠雷。望帝傳應實，昭王問不回。蛟螭深作橫，豺虎亂雄猜。素業行已矣，浮名安在哉。琴烏曲怨憤，庭鶴舞摧頹。秋雨漫湘水，陰風過嶺梅。苦搖求食尾，常曝報恩腮。結舌防讒柄，探腸有禍胎。蒼茫步兵哭，展轉仲宣哀。飢籍家家米，愁徵處處杯。休為貧士嘆，任受眾人咍。得喪初難識，榮枯劃易該。差池分組冕，合沓起蒿萊。不必伊周地，皆知屈宋才。漢庭和異域，晉史坼中臺。霸業尋常體，忠臣忌諱災。群公紛戮力，聖慮窅裴回。數見銘鐘鼎，真宜法斗魁。願聞鋒鏑鑄，莫使棟樑摧。盤石圭多翦，凶門轂少推。垂旒資穆穆，祝網但恢恢。赤雀翻然至，黃龍詎假媒。賢非夢傅野，隱類鑿顏坯。自古江湖客，冥心若死灰。,
魏十四侍御就敝廬相別,杜甫,有客騎驄馬，江邊問草堂。遠尋留藥價，惜別到文場。入幕旌旗動，歸軒錦繡香。時應念衰疾，書疏及滄浪。,
公安送李二十九弟晉肅入蜀，餘下沔鄂,杜甫,正解柴桑纜，仍看蜀道行。檣烏相背發，塞雁一行鳴。南紀連銅柱，西江接錦城。憑將百錢卜，飄泊問君平。,
阻雨不得歸瀼西甘林,杜甫,三伏適已過，驕陽化為霖。欲歸瀼西宅，阻此江浦深。壞舟百版坼，峻岸復萬尋。篙工初一棄，恐泥勞寸心。佇立東城隅，悵望高飛禽。草堂亂懸圃，不隔崑崙岑。昏渾衣裳外，曠絕同層陰。園甘長成時，三寸如黃金。諸侯舊上計，厥貢傾千林。邦人不足重，所迫豪吏侵。客居暫封殖，日夜偶瑤琴。虛徐五株態，側塞煩胸襟。焉得輟兩足，杖藜出嶇嶔。條流數翠實，偃息歸碧潯。拂拭烏皮幾，喜聞樵牧音。令兒快搔背，脫我頭上簪。,
甘林,杜甫,舍舟越西岡，入林解我衣。青芻適馬性，好鳥知人歸。晨光映遠岫，夕露見日晞。遲暮少寢食，清曠喜荊扉。經過倦俗態，在野無所違。試問甘藜藿，未肯羨輕肥。喧靜不同科，出處各天機。勿矜朱門是，陋此白屋非。明朝步鄰里，長老可以依。時危賦斂數，脫粟為爾揮。相攜行豆田，秋花靄菲菲。子實不得吃，貨市送王畿。盡添軍旅用，迫此公家威。主人長跪問，戎馬何時稀。我衰易悲傷，屈指數賊圍。勸其死王命，慎莫遠奮飛。,
秋盡,杜甫,秋盡東行且未回，茅齋寄在少城隈。籬邊老卻陶潛菊，江上徒逢袁紹杯。雪嶺獨看西日落，劍門猶阻北人來。不辭萬里長為客，懷抱何時得好開。,
贈田九判官,杜甫,崆峒使節上青霄，河隴降王款聖朝。宛馬總肥春苜蓿，將軍只數漢嫖姚。陳留阮瑀誰爭長，京兆田郎早見招。麾下賴君才併入，獨能無意向漁樵。,
君不見，簡蘇徯,杜甫,君不見道邊廢棄池，君不見前者摧折桐。百年死樹中琴瑟，一斛舊水藏蛟龍。丈夫蓋棺事始定，君今幸未成老翁，何恨憔悴在山中。深山窮谷不可處，霹靂魍魎兼狂風。,
曉望白帝城鹽山,杜甫,徐步移班杖，看山仰白頭。翠深開斷壁，紅遠結飛樓。日出清江望，暄和散旅愁。春城見鬆雪，始擬進歸舟。,
白鳧行,杜甫,君不見黃鵠高於五尺童，化為白鳧似老翁。故畦遺穗已蕩盡，天寒歲暮波濤中。鱗介腥羶素不食，終日忍飢西復東。魯門鶢鶋亦蹭蹬，聞道如今猶避風。,
奉贈嚴八閣老,杜甫,扈聖登黃閣，明公獨妙年。蛟龍得雲雨，鵰鶚在秋天。客禮容疏放，官曹可接聯。新詩句句好，應任老夫傳。,
奉贈太常張卿垍二十韻,杜甫,方丈三韓外，崑崙萬國西。建標天地闊，詣絕古今迷。氣得神仙迥，恩承雨露低。相門清議眾，儒術大名齊。軒冕羅天闕，琳琅識介圭。伶官詩必誦，夔樂典猶嵇。健筆凌鸚鵡，銛鋒瑩鷿鵜。友于皆挺拔，公望各端倪。通籍逾青瑣，亨衢照紫泥。靈虯傳夕箭，歸馬散霜蹄。能事聞重譯，嘉謨及遠黎。弼諧方一展，班序更何躋。適越空顛躓，遊樑竟慘悽。謬知終畫虎，微分是醯雞。萍泛無休日，桃陰想舊蹊。吹噓人所羨，騰躍事仍睽。碧海真難涉，青雲不可梯。顧深慚鍛鍊，材小辱提攜。檻束哀猿叫，枝驚夜鵲棲。幾時陪羽獵，應指釣璜溪。,
湘江宴餞裴二端公赴道州,杜甫,白日照舟師，朱旗散廣川。群公餞南伯，肅肅秩初筵。鄙人奉末眷，佩服自早年。義均骨肉地，懷抱罄所宣。盛名富事業，無取愧高賢。不以喪亂嬰，保愛金石堅。計拙百僚下，氣蘇君子前。會合苦不久，哀樂本相纏。交遊颯向盡，宿昔浩茫然。促觴激百慮，掩抑淚潺湲。熱雲集曛黑，缺月未生天。白團為我破，華燭蟠長煙。鴰鶡催明星，解袂從此旋。上請減兵甲，下請安井田。永念病渴老，附書遠山巔。,
蘇大侍御訪江浦，賦八韻記異,杜甫,龐公不浪出，蘇氏今有之。再聞誦新作，突過黃初詩。乾坤幾反覆，揚馬宜同時。今晨清鏡中，勝食齋房芝。餘發喜卻變，白間生黑絲。昨夜舟火滅，湘娥簾外悲。百靈未敢散，風破寒江遲。,
入衡州,杜甫,兵革自久遠，興衰看帝王。漢儀甚照耀，胡馬何猖狂。老將一失律，清邊生戰場。君臣忍瑕垢，河嶽空金湯。重鎮如割據，輕權絕紀綱。軍州體不一，寬猛性所將。嗟彼苦節士，素於圓鑿方。寡妻從為郡，兀者安堵牆。凋弊惜邦本，哀矜存事常。旌麾非其任，府庫實過防。恕己獨在此，多憂增內傷。偏裨限酒肉，卒伍單衣裳。元惡迷是似，聚謀洩康莊。竟流帳下血，大降湖南殃。烈火發中夜，高煙焦上蒼。至今分粟帛，殺氣吹沅湘。福善理顛倒，明徵天莽茫。銷魂避飛鏑，累足穿豺狼。隱忍枳棘刺，遷延胝趼瘡。遠歸兒侍側，猶乳女在旁。久客幸脫免，暮年慚激昂。蕭條向水陸，汩沒隨魚商。報主身已老，入朝病見妨。悠悠委薄俗，鬱郁回剛腸。參錯走洲渚，舂容轉林篁。片帆左郴岸，通郭前衡陽。華表雲鳥埤，名園花草香。旗亭壯邑屋，烽櫓蟠城隍。中有古刺史，盛才冠巖廊。扶顛待柱石，獨坐飛風霜。昨者間瓊樹，高談隨羽觴。無論再繾綣，已是安蒼黃。劇孟七國畏，馬卿四賦良。門闌蘇生在，勇銳白起強。問罪富形勢，凱歌懸否臧。氛埃期必掃，蚊蚋焉能當。橘井舊地宅，仙山引舟航。此行厭暑雨，厥土聞清涼。諸舅剖符近，開緘書札光。頻繁命屢及，磊落字百行。江總外家養，謝安乘興長。下流匪珠玉，擇木羞鸞皇。我師嵇叔夜，世賢張子房。柴荊寄樂土，鵬路觀翱翔。,
贈高式顏,杜甫,昔別是何處，相逢皆老夫。故人還寂寞，削跡共艱虞。自失論文友，空知賣酒壚。平生飛動意，見爾不能無。,
因許八奉寄江寧旻上人,杜甫,不見旻公三十年，封書寄與淚潺湲。舊來好事今能否，老去新詩誰與傳。棋局動隨尋澗竹，袈裟憶上泛湖船。聞君話我為官在，頭白昏昏只醉眠。,
熱三首,杜甫,雷霆空霹靂，雲雨竟虛無。炎赫衣流汗，低垂氣不蘇。乞為寒水玉，願作冷秋菰。何似兒童歲，風涼出舞雩。瘴雲終不滅，瀘水復西來。閉戶人高臥，歸林鳥卻回。峽中都似火，江上只空雷。想見陰宮雪，風門颯踏開。朱李沈不冷，雕胡炊屢新。將衰骨盡痛，被褐味空頻。欻翕炎蒸景，飄搖征戍人。十年可解甲，為爾一沾巾。,
夏夜李尚書筵送宇文石首赴縣聯句,杜甫,愛客尚書貴，之官宅相賢。--杜甫酒香傾坐側，帆影駐江邊。--李之芳翟表郎官瑞，鳧看令宰仙。--崔彧雨稀雲葉斷，夜久燭花偏。--杜甫數語欹紗帽，高文擲彩箋。--李之芳興饒行處樂，離惜醉中眠。--崔彧單父長多暇，河陽實少年。--杜甫客居逢自出，為別幾悽然。--李之芳,
觀李固請司馬弟山水圖三首,杜甫,簡易高人意，匡床竹火爐。寒天留遠客，碧海掛新圖。雖對連山好，貪看絕島孤。群仙不愁思，冉冉下蓬壺。方丈渾連水，天台總映雲。人間長見畫，老去恨空聞。范蠡舟偏小，王喬鶴不群。此生隨萬物，何路出塵氛。高浪垂翻屋，崩崖欲壓床。野橋分子細，沙岸繞微茫。紅浸珊瑚短，青懸薜荔長。浮查並坐得，仙老暫相將。,
九日五首,杜甫,重陽獨酌杯中酒，抱病起登江上臺。竹葉於人既無分，菊花從此不須開。殊方日落玄猿哭，舊國霜前白雁來。弟妹蕭條各何往，干戈衰謝兩相催。舊日重陽日，傳杯不放杯。即今蓬鬢改，但愧菊花開。北闕心長戀，西江首獨回。茱萸賜朝士，難得一枝來。舊與蘇司業，兼隨鄭廣文。採花香泛泛，坐客醉紛紛。野樹歌還倚，秋砧醒卻聞。歡娛兩冥漠，西北有孤雲。故里樊川菊，登高素滻源。他時一笑後，今日幾人存。巫峽蟠江路，終南對國門。系舟身萬里，伏枕淚雙痕。為客裁烏帽，從兒具綠尊。佳辰對群盜，愁絕更誰論。,重陽節，思念詩
送元二適江左,杜甫,亂後今相見，秋深復遠行。風塵為客日，江海送君情。晉室丹陽尹，公孫白帝城。經過自愛惜，取次莫論兵。,
王十五司馬弟出郭相訪兼遺營草堂資,杜甫,客裡何遷次，江邊正寂寥。肯來尋一老，愁破是今朝。憂我營茅棟，攜錢過野橋。他鄉唯表弟，還往莫辭遙。,
憑何十一少府邕覓榿木栽,杜甫,草堂塹西無樹林，非子誰復見幽心。飽聞榿木三年大，與致溪邊十畝陰。,
為農,杜甫,錦裡煙塵外，江村八九家。圓荷浮小葉，細麥落輕花。卜宅從茲老，為農去國賒。遠慚句漏令，不得問丹砂。,
送李卿曄（曄，淮安忠公琇之子，時以罪貶嶺,杜甫,王子思歸日，長安已亂兵。沾衣問行在，走馬向承明。暮景巴蜀僻，春風江漢清。晉山雖自棄，魏闕尚含情。,
舍弟佔歸草堂檢校聊示此詩,杜甫,久客應吾道，相隨獨爾來。孰知江路近，頻為草堂回。鵝鴨宜長數，柴荊莫浪開。東林竹影薄，臘月更須栽。,
奉待嚴大夫,杜甫,殊方又喜故人來，重鎮還須濟世才。常怪偏裨終日待，不知旌節隔年回。欲辭巴徼啼鶯合，遠下荊門去鷁催。身老時危思會面，一生襟抱向誰開。,
泛江,杜甫,方舟不用楫，極目總無波。長日容杯酒，深江淨綺羅。亂離還奏樂，飄泊且聽歌。故國流清渭，如今花正多。,
春遠,杜甫,肅肅花絮晚，菲菲紅素輕。日長唯鳥雀，春遠獨柴荊。數有關中亂，何曾劍外清。故鄉歸不得，地入亞夫營。,描寫春天，思鄉詩
釋悶,杜甫,四海十年不解兵，犬戎也復臨鹹京。失道非關出襄野，揚鞭忽是過胡城。豺狼塞路人斷絕。烽火照夜屍縱橫。天子亦應厭奔走，群公固合思昇平。但恐誅求不改轍，聞道嬖孽能全生。江邊老翁錯料事，眼暗不見風塵清。,
江亭王閬州筵餞蕭遂州,杜甫,離亭非舊國，春色是他鄉。老畏歌聲斷，愁隨舞曲長。二天開寵餞，五馬爛生光。川路風煙接，俱宜下鳳凰。,
滕王亭子,杜甫,君王臺榭枕巴山，萬丈丹梯尚可攀。春日鶯啼修竹裡，仙家犬吠白雲間。清江錦石傷心麗，嫩蕊濃花滿目班。人到於今歌出牧，來遊此地不知還。,
滕王亭子,杜甫,寂寞春山路，君王不復行。古牆猶竹色，虛閣自鬆聲。鳥雀荒村暮，雲霞過客情。尚思歌吹入，千騎把霓旌。,
遊修覺寺,杜甫,野寺江天豁，山扉花竹幽。詩應有神助，吾得及春遊。徑石相縈帶，川雲自去留。禪枝宿眾鳥，漂轉暮歸愁。,
巫山縣汾州唐使君十八弟宴別，兼諸公攜酒樂,杜甫,臥病巴東久，今年強作歸。故人猶遠謫，茲日倍多違。接宴身兼杖，聽歌淚滿衣。諸公不相棄，擁別惜光輝。,
答鄭十七郎一絕,杜甫,雨後過畦潤，花殘步屐遲。把文驚小陸，好客見當時。,
客居,杜甫,客居所居堂，前江後山根。下塹萬尋岸，蒼濤鬱飛翻。蔥青眾木梢，邪豎雜石痕。子規晝夜啼，壯士斂精魂。峽開四千裡，水合數百源。人虎相半居，相傷終兩存。蜀麻久不來，吳鹽擁荊門。西南失大將，商旅自星奔。今又降元戎，已聞動行軒。舟子候利涉，亦憑節制尊。我在路中央，生理不得論。臥愁病腳廢，徐步視小園。短畦帶碧草，悵望思王孫。鳳隨其皇去，籬雀暮喧繁。覽物想故國，十年別荒村。日暮歸幾翼，北林空自昏。安得覆八溟，為君洗乾坤。稷契易為力，犬戎何足吞。儒生老無成，臣子憂四番。篋中有舊筆，情至時復援。,
答楊梓州,杜甫,悶到房公池水頭，坐逢楊子鎮東州。卻向青溪不相見，回船應載阿戎遊。,
蕭八明府實處覓桃栽,杜甫,奉乞桃栽一百根，春前為送浣花村。河陽縣裡雖無數，濯錦江邊未滿園。,
春水生二絕,杜甫,二月六夜春水生，門前小灘渾欲平。鸕鶿鸂鶒莫漫喜，吾與汝曹俱眼明。一夜水高二尺強，數日不可更禁當。南市津頭有船賣，無錢即買系籬旁。,
惠義寺園送辛員外,杜甫,朱櫻此日垂朱實，郭外誰家負郭田。萬里相逢貪握手，高才卻望足離筵。,
遣悶,杜甫,地闊平沙岸，舟虛小洞房。使塵來驛道，城日避烏檣。暑雨留蒸溼，江風借夕涼。行雲星隱見，疊浪月光芒。螢鑑緣帷徹，蛛絲罥鬢長。哀箏猶憑几，鳴笛竟沾裳。倚著如秦贅，過逢類楚狂。氣衝看劍匣，穎脫撫錐囊。妖孽關東臭，兵戈隴右創。時清疑武略，世亂跼文場。餘力浮於海，端憂問彼蒼。百年從萬事，故國耿難忘。,
奉和嚴公軍城早秋,杜甫,秋風嫋嫋動高旌，玉帳分弓射虜營。已收滴博雲間戍，欲奪蓬婆雪外城。,
弊廬遣興，奉寄嚴公,杜甫,野水平橋路，春沙映竹村。風輕粉蝶喜，花暖蜜蜂喧。把酒宜深酌，題詩好細論。府中瞻暇日，江上憶詞源。跡忝朝廷舊，情依節制尊。還思長者轍，恐避席為門。,
課伐木,杜甫,長夏無所為，客居課奴僕。清晨飯其腹，持斧入白谷。青冥曾巔後，十里斬陰木。人肩四根已，亭午下山麓。尚聞丁丁聲，功課日各足。蒼皮成委積，素節相照燭。藉汝跨小籬，當仗苦虛竹。空荒咆熊羆，乳獸待人肉。不示知禁情，豈惟干戈哭。城中賢府主，處貴如白屋。蕭蕭理體淨，蜂蠆不敢毒。虎穴連里閭，堤防舊風俗。泊舟滄江岸，久客慎所觸。舍西崖嶠壯，雷雨蔚含蓄。牆宇資屢修，衰年怯幽獨。爾曹輕執熱，為我忍煩促。秋光近青岑，季月當泛菊。報之以微寒，共給酒一斛。,
移居公安敬贈衛大郎鈞,杜甫,衛侯不易得，餘病汝知之。雅量涵高遠，清襟照等夷。平生感意氣，少小愛文辭。河海由來合，風雲若有期。形容勞宇宙，質樸謝軒墀。自古幽人泣，流年壯士悲。水煙通徑草，秋露接園葵。入邑豺狼鬥，傷弓鳥雀飢。白頭供宴語，烏幾伴棲遲。交態遭輕薄，今朝豁所思。,
行官張望補稻畦水歸,杜甫,東屯大江北，百頃平若案。六月青稻多，千畦碧泉亂。插秧適雲已，引溜加溉灌。更僕往方塘，決渠當斷岸。公私各地著，浸潤無天旱。主守問家臣，分明見溪伴。芊芊炯翠羽，剡剡生銀漢。鷗鳥鏡裡來，關山雲邊看。秋菰成黑米，精鑿傳白粲。玉粒足晨炊，紅鮮任霞散。終然添旅食，作苦期壯觀。遺穗及眾多，我倉戒滋蔓。,
上後園山腳,杜甫,朱夏熱所嬰，清旭步北林。小園背高岡，挽葛上崎崟。曠望延駐目，飄搖散疏襟。潛鱗恨水壯，去翼依雲深。勿謂地無疆，劣於山有陰。石榞遍天下，水陸兼浮沈。自我登隴首，十年經碧岑。劍門來巫峽，薄倚浩至今。故園暗戎馬，骨肉失追尋。時危無訊息，老去多歸心。志士惜白日，久客藉黃金。敢為蘇門嘯，庶作梁父吟。,
奉和嚴中丞西城晚眺十韻,杜甫,汲黯匡君切，廉頗出將頻。直詞才不世，雄略動如神。政簡移風速，詩清立意新。層城臨暇景，絕域望餘春。旗尾蛟龍會，樓頭燕雀馴。地平江動蜀，天闊樹浮秦。帝念深分閫，軍須遠算緡。花羅封蛺蝶，瑞錦送麒麟。辭第輸高義，觀圖憶古人。徵南多興緒，事業闇相親。,
八哀詩·贈左僕射鄭國公嚴公武,杜甫,鄭公瑚璉器，華嶽金天晶。昔在童子日，已聞老成名。嶷然大賢后，復見秀骨清。開口取將相，小心事友生。閱書百紙盡，落筆四座驚。歷職匪父任，嫉邪常力爭。漢儀尚整肅，胡騎忽縱橫。飛傳自河隴，逢人問公卿。不知萬乘出，雪涕風悲鳴。受詞劍閣道，謁帝蕭關城。寂寞雲臺仗，飄颻沙塞旌。江山少使者，笳鼓凝皇情。壯士血相視，忠臣氣不平。密論貞觀體，揮發岐陽徵。感激動四極，聯翩收二京。西郊牛酒再，原廟丹青明。匡汲俄寵辱，衛霍竟哀榮。四登會府地，三掌華陽兵。京兆空柳色，尚書無履聲。群烏自朝夕，白馬休橫行。諸葛蜀人愛，文翁儒化成。公來雪山重，公去雪山輕。記室得何遜，韜鈐延子荊。四郊失壁壘，虛館開逢迎。堂上指圖畫，軍中吹玉笙。豈無成都酒，憂國只細傾。時觀錦水釣，問俗終相併。意待犬戎滅，人藏紅粟盈。以茲報主願，庶或裨世程。炯炯一心在，沉沉二豎嬰。顏回竟短折，賈誼徒忠貞。飛旐出江漢，孤舟輕荊衡。虛無馬融笛，悵望龍驤塋。空餘老賓客，身上愧簪纓。,
送盧十四弟侍御護韋尚書靈櫬歸上都二十韻,杜甫,素幕渡江遠，朱幡登陸微。悲鳴駟馬顧，失涕萬人揮。參佐哭辭畢，門闌誰送歸。從公伏事久，之子俊才稀。長路更執紼，此心猶倒衣。感恩義不小，懷舊禮無違。墓待龍驤詔，臺迎獬豸威。深衷見士則，雅論在兵機。戎狄乘妖氣，塵沙落禁闈。往年朝謁斷，他日掃除非。但促銅壺箭，休添玉帳旂。動詢黃閣老，肯慮白登圍。萬姓瘡痍合，群凶嗜慾肥。刺規多諫諍，端拱自光輝。儉約前王體，風流後代希。對揚期特達，衰朽再芳菲。空裡愁書字，山中疾采薇。撥杯要忽罷，抱被宿何依。眼冷看徵蓋，兒扶立釣磯。清霜洞庭葉，故就別時飛。,
示獠奴阿段,杜甫,山木蒼蒼落日曛，竹竿褭褭細泉分。郡人入夜爭餘瀝，豎子尋源獨不聞。病渴三更回白首，傳聲一注溼青雲。曾驚陶侃胡奴異，怪爾常穿虎豹群。,
自瀼西荊扉且移居東屯茅屋四首,杜甫,白鹽危嶠北，赤甲古城東。平地一川穩，高山四面同。煙霜悽野日，粳稻熟天風。人事傷蓬轉，吾將守桂叢。東屯復瀼西，一種住青溪。來往皆茅屋，淹留為稻畦。市喧宜近利，林僻此無蹊。若訪衰翁語，須令剩客迷。道北馮都使，高齋見一川。子能渠細石，吾亦沼清泉。枕帶還相似，柴荊即有焉。斫畬應費日，解纜不知年。牢落西江外，參差北戶間。久遊巴子國，臥病楚人山。幽獨移佳境，清深隔遠關。寒空見鴛鷺，回首憶朝班。,
鄭附馬池臺喜遇鄭廣文同飲,杜甫,不謂生戎馬，何知共酒杯。然臍郿塢敗，握節漢臣回。白髮千莖雪，丹心一寸灰。別離經死地，披寫忽登臺。重對秦簫發，俱過阮宅來。留連春夜舞，淚落強裴回。,
諸葛廟,杜甫,久遊巴子國，屢入武侯祠。竹日斜虛寢，溪風滿薄帷。君臣當共濟，賢聖亦同時。翊戴歸先主，併吞更出師。蟲蛇穿畫壁，巫覡醉蛛絲。欻憶吟樑父，躬耕也未遲。,
陪李金吾花下飲,杜甫,勝地初相引，餘行得自娛。見輕吹鳥毳，隨意數花須。細草稱偏坐，香醪懶再酤。醉歸應犯夜，可怕李金吾。,
狂歌行，贈四兄,杜甫,與兄行年校一歲，賢者是兄愚者弟。兄將富貴等浮雲，弟切功名好權勢。長安秋雨十日泥，我曹鞴馬聽晨雞。公卿朱門未開鎖，我曹已到肩相齊。吾兄睡穩方舒膝，不襪不巾蹋曉日。男啼女哭莫我知，身上須繒腹中實。今年思我來嘉州。嘉州酒重花繞樓。樓頭吃酒樓下臥，長歌短詠還相酬。四時八節還拘禮，女拜弟妻男拜弟。幅巾鞶帶不掛身，頭脂足垢何曾洗。吾兄吾兄巢許倫，一生喜怒長任真。日斜枕肘寢已熟，啾啾唧唧為何人。,
曲江陪鄭八丈南史飲,杜甫,雀啄江頭黃柳花，??鸂鶒滿晴沙。自知白髮非春事，且盡芳尊戀物華。近侍即今難浪跡，此身那得更無家。丈人文力猶強健，豈傍青門學種瓜。,
舟中苦熱遣懷，奉呈陽中丞通簡臺省諸公,杜甫,愧為湖外客，看此戎馬亂。中夜混黎氓，脫身亦奔竄。平生方寸心，反掌帳下難。嗚呼殺賢良，不叱白刃散。吾非丈夫特，沒齒埋冰炭。恥以風病辭，胡然泊湘岸。入舟雖苦熱，垢膩可溉灌。痛彼道邊人，形骸改昏旦。中丞連帥職，封內權得按。身當問罪先，縣實諸侯半。士卒既輯睦，啟行促精悍。似聞上游兵，稍逼長沙館。憐好彼克修，天機自明斷。南圖捲雲水，北拱戴霄漢。美名光史臣，長策何壯觀。驅馳數公子，鹹願同伐叛。聲節哀有餘，夫何激衰懦。偏裨表三上，鹵莽同一貫。始謀誰其間，回首增憤惋。宗英李端公，守職甚昭煥。變通迫脅地，謀畫焉得算。王室不肯微，凶徒略無憚。此流須卒斬，神器資強幹。扣寂豁煩襟，皇天照嗟嘆。,
贈畢四曜,杜甫,才大今詩伯，家貧苦宦卑。飢寒奴僕賤，顏狀老翁為。同調嗟誰惜，論文笑自知。流傳江鮑體，相顧免無兒。,
過南鄰朱山人水亭,杜甫,相近竹參差，相過人不知。幽花欹滿樹，小水細通池。歸客村非遠，殘樽席更移。看君多道氣，從此數追隨。,
泛江送客,杜甫,二月頻送客，東津江欲平。煙花山際重，舟楫浪前輕。淚逐勸杯下，愁連吹笛生。離筵不隔日，那得易為情。,
暫如臨邑，至山昔山湖亭奉懷李員外率爾成興,杜甫,野亭逼湖水，歇馬高林間。鼉吼風奔浪，魚跳日映山。暫遊阻詞伯，卻望懷青關。靄靄生雲霧，唯應促駕還。,
送蔡希曾都尉還隴右，因寄高三十五書記,杜甫,蔡子勇成癖，彎弓西射胡。健兒寧鬥死，壯士恥為儒。官是先鋒得，材緣挑戰須。身輕一鳥過，槍急萬人呼。雲幕隨開府，春城赴上都。馬頭金狎帢，駝背錦模糊。咫尺雲山路，歸飛青海隅。上公猶寵錫，突將且前驅。漢使黃河遠，涼州白麥枯。因君問訊息，好在阮元瑜。,
贈陳二補闕,杜甫,世儒多汩沒，夫子獨聲名。獻納開東觀，君王問長卿。皁雕寒始急，天馬老能行。自到青冥裡，休看白髮生。,
奉漢中王手札,杜甫,國有乾坤大，王今叔父尊。剖符來蜀道，歸蓋取荊門。峽險通舟過，水長注海奔。主人留上客，避暑得名園。前後緘書報，分明饌玉恩。天雲浮絕壁，風竹在華軒。已覺良宵永，何看駭浪翻。入期朱邸雪，朝傍紫微垣。枚乘文章老，河間禮樂存。悲秋宋玉宅，失路武陵源。淹薄俱崖口，東西異石根。夷音迷咫尺，鬼物傍黃昏。犬馬誠為戀，狐狸不足論。從容草奏罷，宿昔奉清樽。,
逼仄行，贈畢曜,杜甫,逼仄何逼仄，我居巷南子巷北。可恨鄰里間，十日不一見顏色。自從官馬送還官，行路難行澀如棘。我貧無乘非無足，昔者相過今不得。實不是愛微軀，又非關足無力。徒步翻愁官長怒，此心炯炯君應識。曉來急雨春風顛，睡美不聞鐘鼓傳。東家蹇驢許借我，泥滑不敢騎朝天。已令請急會通籍，男兒信命絕可憐。焉能終日心拳拳，憶君誦詩神凜然。辛夷始花亦已落，況我與子非壯年。街頭酒價常苦貴，方外酒徒稀醉眠。速宜相就飲一斗，恰有三百青銅錢。,
水會渡,杜甫,山行有常程，中夜尚未安。微月沒已久，崖傾路何難。大江動我前，洶若溟渤寬。篙師暗理楫，歌笑輕波瀾。霜濃木石滑，風急手足寒。入舟已千憂，陟巘仍萬盤。迥眺積水外，始知眾星乾。遠遊令人瘦，衰疾慚加餐。,
飛仙閣,杜甫,土門山行窄，微徑緣秋毫。棧雲闌干峻，梯石結構牢。萬壑欹疏林，積陰帶奔濤。寒日外澹泊，長風中怒號。歇鞍在地底，始覺所歷高。往來雜坐臥，人馬同疲勞。浮生有定分，飢飽豈可逃。嘆息謂妻子，我何隨汝曹。,
畫像題詩,杜甫,迎旦東風騎蹇驢，旋呵凍手暖髯須。洛陽無限丹青手，還有功夫畫我無？,
送王十六判官,杜甫,客下荊南盡，君今復入舟。買薪猶白帝，鳴櫓少沙頭。衡霍生春早，瀟湘共海浮。荒林庾信宅，為仗主人留。,
題壁上韋偃畫馬歌,杜甫,韋侯別我有所適，知我憐君畫無敵。戲拈禿筆掃驊騮，欻見騏驎出東壁。一匹齕草一匹嘶，坐看千里當霜蹄。時危安得真致此，與人同生亦同死。,
北鄰,杜甫,明府豈辭滿，藏身方告勞。青錢買野竹，白幘岸江皋。愛酒晉山簡，能詩何水曹。時來訪老疾，步屟到蓬蒿。,
發閬中,杜甫,前有毒蛇後猛虎，溪行盡日無村塢。江風蕭蕭雲拂地，山木慘慘天欲雨。女病妻憂歸意速，秋花錦石誰複數。別家三月一得書，避地何時免愁苦。,
題新津北橋樓得郊字,杜甫,望極春城上，開筵近鳥巢。白花檐外朵，青柳檻前梢。池水觀為政，廚煙覺遠庖。西川供客眼，唯有此江郊。,
石鏡,杜甫,蜀王將此鏡，送死置空山。冥寞憐香骨，提攜近玉顏。眾妃無復嘆，千騎亦虛還。獨有傷心石，埋輪月宇間。,
青絲（青絲白馬，用侯景事，以比僕固懷恩）,杜甫,青絲白馬誰家子，粗豪且逐風塵起。不聞漢主放妃嬪，近靜潼關掃蜂蟻。殿前兵馬破汝時，十月即為齏粉期。未如面縛歸金闕，萬一皇恩下玉墀。,
送裴五赴東川,杜甫,故人亦流落，高義動乾坤。何日通燕塞，相看老蜀門。東行應暫別，北望苦銷魂。凜凜悲秋意，非君誰與論。,
宇文晁尚書之甥崔彧司業之孫尚書之子重泛鄭,杜甫,郊扉俗遠長幽寂，野水春來更接連。錦席淹留還出浦，葛巾欹側未回船。尊當霞綺輕初散，棹拂荷珠碎卻圓。不但習池歸酩酊，君看鄭谷去夤緣。,
贈別何邕,杜甫,生死論交地，何由見一人。悲君隨燕雀，薄宦走風塵。綿谷元通漢，沱江不向秦。五陵花滿眼，傳語故鄉春。,
渝州候嚴六侍御不到，先下峽,杜甫,聞道乘驄發，沙邊待至今。不知雲雨散，虛費短長吟。山帶烏蠻闊，江連白帝深。船經一柱觀，留眼共登臨。,
公安送韋二少府匡贊,杜甫,逍遙公後世多賢，送爾維舟惜此筵。念我能書數字至，將詩不必萬人傳。時危兵甲黃塵裡，日短江湖白髮前。古往今來皆涕淚，斷腸分手各風煙。,
留別公安太易沙門,杜甫,隱居欲就廬山遠，麗藻初逢休上人。數問舟航留製作，長開篋笥擬心神。沙村白雪仍含凍，江縣紅梅已放春。先蹋爐峰置蘭若，徐飛錫杖出風塵。第二百三十三卷,
纜船苦風，戲題四韻，奉簡鄭十三判官（泛）,杜甫,楚岸朔風疾，天寒鶬鴰呼。漲沙霾草樹，舞雪渡江湖。吹帽時時落，維舟日日孤。因聲置驛外，為覓酒家壚。,
又上後園山腳,杜甫,昔我遊山東，憶戲東嶽陽。窮秋立日觀，矯首望八荒。朱崖著毫髮，碧海吹衣裳。蓐收困用事，玄冥蔚強梁。逝水自朝宗，鎮名各其方。平原獨憔悴，農力廢耕桑。非關風露凋，曾是戍役傷。於時國用富，足以守邊疆。朝廷任猛將，遠奪戎虜場。到今事反覆，故老淚萬行。龜蒙不復見，況乃懷舊鄉。肺萎屬久戰，骨出熱中腸。憂來杖匣劍，更上林北岡。瘴毒猿鳥落，峽幹南日黃。秋風亦已起，江漢始如湯。登高欲有往，蕩析川無樑。哀彼遠征人，去家死路旁。不及祖父塋，累累冢相當。,
寄高適,杜甫,楚隔乾坤遠，難招病客魂。詩名惟我共，世事與誰論。北闕更新主，南星落故園。定知相見日，爛漫倒芳尊。,
瀼西寒望,杜甫,水色含群動，朝光切太虛。年侵頻悵望，興遠一蕭疏。猿掛時相學，鷗行炯自如。瞿唐春欲至，定卜瀼西居。,
玩月呈漢中王,杜甫,夜深露氣清，江月滿江城。浮客轉危坐，歸舟應獨行。關山同一照，烏鵲自多驚。欲得淮王術，風吹暈已生。,
園,杜甫,仲夏流多水，清晨向小園。碧溪搖艇闊，朱果爛枝繁。始為江山靜，終防市井喧。畦蔬繞茅屋，自足媚盤餐。,
豎子至,杜甫,楂梨且綴碧，梅杏半傳黃。小子幽園至，輕籠熟柰香。山風猶滿把，野露及新嘗。欲寄江湖客，提攜日月長。,
冬晚送長孫漸舍人歸州,杜甫,參卿休坐幄，蕩子不還鄉。南客瀟湘外，西戎鄠杜旁。衰年傾蓋晚，費日系舟長。會面思來札，銷魂逐去檣。雲晴鷗更舞，風逆雁無行。匣裡雌雄劍，吹毛任選將。,
觀薛稷少保書畫壁,杜甫,少保有古風，得之陝郊篇。惜哉功名忤，但見書畫傳。我遊梓州東，遺蹟涪江邊。畫藏青蓮界，書入金榜懸。仰看垂露姿，不崩亦不騫。鬱郁三大字，蛟龍岌相纏。又揮西方變，發地扶屋椽。慘澹壁飛動，到今色未填。此行疊壯觀，郭薛俱才賢。不知百載後，誰復來通泉。,
奉送二十三舅錄事之攝郴州,杜甫,賢良歸盛族，吾舅盡知名。徐庶高交友，劉牢出外甥。泥塗豈珠玉，環堵但柴荊。衰老悲人世，驅馳厭甲兵。氣春江上別，淚血渭陽情。舟鷁排風影，林烏反哺聲。永嘉多北至，句漏且南征。必見公侯復，終聞盜賊平。郴州頗涼冷，橘井尚悽清。從役何蠻貊，居官志在行。,
贈比部蕭郎中十兄,杜甫,有美生人傑，由來積德門。漢朝丞相系，樑日帝王孫。蘊藉為郎久，魁梧秉哲尊。詞華傾後輩，風雅藹孤鶱。宅相榮姻戚，兒童惠討論。見知真自幼，謀拙醜諸昆。漂盪雲天闊，沈埋日月奔。致君時已晚，懷古意空存。中散山陽鍛，愚公野谷村。寧紆長者轍，歸老任乾坤。,
瞿塘兩崖,杜甫,三峽傳何處，雙崖壯此門。入天猶石色，穿水忽雲根。猱玃鬚髯古，蛟龍窟宅尊。羲和冬馭近，愁畏日車翻。,
觀兵,杜甫,北庭送壯士，貔虎數尤多。精銳舊無敵，邊隅今若何。妖氛擁白馬，元帥待雕戈。莫守鄴城下，斬鯨遼海波。,
夜二首,杜甫,白夜月休弦，燈花半委眠。號山無定鹿，落樹有驚蟬。暫憶江東鱠，兼懷雪下船。蠻歌犯星起，空覺在天邊。城郭悲笳暮，村墟過翼稀。甲兵年數久，賦斂夜深歸。暗樹依巖落，明河繞塞微。鬥斜人更望，月細鵲休飛。,
社日兩篇,杜甫,九農成德業，百祀發光輝。報效神如在，馨香舊不違。南翁巴曲醉，北雁塞聲微。尚想東方朔，詼諧割肉歸。陳平亦分肉，太史竟論功。今日江南老，他時渭北童。歡娛看絕塞，涕淚落秋風。鴛鷺回金闕，誰憐病峽中。,
覽鏡呈柏中丞,杜甫,渭水流關內，終南在日邊。膽銷豺虎窟，淚入犬羊天。起晚堪從事，行遲更學仙。鏡中衰謝色，萬一故人憐。,
酬高使君相贈,杜甫,古寺僧牢落，空房客寓居。故人供祿米，鄰舍與園蔬。雙樹容聽法，三車肯載書。草玄吾豈敢，賦或似相如。,
又於韋處乞大邑瓷碗,杜甫,大邑燒瓷輕且堅，扣如哀玉錦城傳。君家白碗勝霜雪，急送茅齋也可憐。,
贈韋贊善別,杜甫,扶病送君發，自憐猶不歸。只應盡客淚，復作掩荊扉。江漢故人少，音書從此稀。往還二十載，歲晚寸心違。,
雲山,杜甫,京洛雲山外，音書靜不來。神交作賦客，力盡望鄉臺。衰疾江邊臥，親朋日暮回。白鷗元水宿，何事有餘哀。,
石文詩,杜甫,詩王本在陳芳國，九夜捫之麟篆熟，聲振扶桑享天福。,
陪章留後惠義寺餞嘉州崔都督赴州,杜甫,中軍待上客，令肅事有恆。前驅入寶地，祖帳飄金繩。南陌既留歡，茲山亦深登。清聞樹杪磬，遠謁雲端僧。回策匪新岸，所攀仍舊藤。耳激洞門飆，目存寒谷冰。出塵閟軌躅，畢景遺炎蒸。永願坐長夏，將衰棲大乘。羈旅惜宴會，艱難懷友朋。勞生共幾何，離恨兼相仍。,
奉寄章十侍御,杜甫,淮海維揚一俊人，金章紫綬照青春。指麾能事迴天地，訓練強兵動鬼神。湘西不得歸關羽，河內猶宜借寇恂。朝覲從容問幽仄，勿雲江漢有垂綸。,
寄贈王十將軍承俊,杜甫,將軍膽氣雄，臂懸兩角弓。纏結青驄馬，出入錦城中。時危未授鉞，勢屈難為功。賓客滿堂上，何人高義同。,
地隅,杜甫,江漢山重阻，風雲地一隅。年年非故物，處處是窮途。喪亂秦公子，悲涼楚大夫。平生心已折，行路日荒蕪。,
將別巫峽，贈南卿兄瀼西果園四十畝,杜甫,苔竹素所好，萍蓬無定居。遠遊長兒子，幾地別林廬。雜蕊紅相對，他時錦不如。具舟將出峽，巡圃念攜鋤。正月喧鶯末，茲辰放鷁初。雪籬梅可折，風榭柳微舒。託贈卿家有，因歌野興疏。殘生逗江漢，何處狎樵漁。,
奉和嚴大夫軍城早秋,杜甫,秋風褭褭動高旌，玉帳分弓射虜營。已收滴博雲間戍，更奪蓬婆雪外城。,
戲作寄上漢中王二首,杜甫,雲裡不聞雙雁過，掌中貪見一珠新。秋風嫋嫋吹江漢，只在他鄉何處人。謝安舟楫風還起，樑苑池臺雪欲飛。杳杳東山攜漢妓，泠泠修竹待王歸。,
舟出江陵南浦，奉寄鄭少尹（審）,杜甫,更欲投何處，飄然去此都。形骸元土木，舟楫復江湖。社稷纏妖氣，干戈送老儒。百年同棄物，萬國盡窮途。雨洗平沙靜，天銜闊岸紆。鳴螿隨泛梗，別燕赴秋菰。棲託難高臥，飢寒迫向隅。寂寥相喣沫，浩蕩報恩珠。溟漲鯨波動，衡陽雁影徂。南征問懸榻，東逝想乘桴。濫竊商歌聽，時憂卞泣誅。經過憶鄭驛，斟酌旅情孤。,
宴王使君宅題二首,杜甫,漢主追韓信，蒼生起謝安。吾徒自漂泊，世事各艱難。逆旅招邀近，他鄉思緒寬。不材甘朽質，高臥豈泥蟠。泛愛容霜發，留歡卜夜閒。自吟詩送老，相勸酒開顏。戎馬今何地，鄉園獨舊山。江湖墮清月，酩酊任扶還。,
宿青草湖（重湖，南青草，北洞庭）,杜甫,洞庭猶在目，青草續為名。宿槳依農事，郵簽報水程。寒冰爭倚薄，雲月遞微明。湖雁雙雙起，人來故北征。,
祠南夕望,杜甫,百丈牽江色，孤舟泛日斜。興來猶杖屨，目斷更雲沙。山鬼迷春竹，湘娥倚暮花。湖南清絕地，萬古一長嗟。,
登白馬潭,杜甫,水生春纜沒，日出野船開。宿鳥行猶去，叢花笑不來。人人傷白首，處處接金盃。莫道新知要，南征且未回。,
過宋員外之問舊莊,杜甫,宋公舊池館，零落首陽阿。枉道祗從入，吟詩許更過？淹留問耆老，寂寞向山河。更識將軍樹，悲風日暮多。,
九日楊奉先會白水崔明府,杜甫,今日潘懷縣，同時陸浚儀。坐開桑落酒，來把菊花枝。天宇清霜淨，公堂宿霧披。晚酣留客舞，鳧舄共差池。,
從驛次草堂復至東屯二首,杜甫,峽內歸田客，江邊借馬騎。非尋戴安道，似向習家池。峽險風煙僻，天寒橘柚垂。築場看斂積，一學楚人為。短景難高臥，衰年強此身。山家蒸慄暖，野飯謝麋新。世路知交薄，門庭畏客頻。牧童斯在眼，田父實為鄰。,
暫往白帝復還東屯,杜甫,復作歸田去，猶殘獲稻功。築場憐穴蟻，拾穗許村童。落杵光輝白，除芒子粒紅。加餐可扶老，倉庾慰飄蓬。,
上白帝城二首,杜甫,江城含變態，一上一回新。天欲今朝雨，山歸萬古春。英雄餘事業，衰邁久風塵。取醉他鄉客，相逢故國人。兵戈猶擁蜀，賦斂強輸秦。不是煩形勝，深慚畏損神。白帝空祠廟，孤雲自往來。江山城宛轉，棟宇客裴回。勇略今何在，當年亦壯哉。後人將酒肉，虛殿日塵埃。谷鳥鳴還過，林花落又開。多慚病無力，騎馬入青苔。,
與鄠縣源大少府宴渼陂,杜甫,應為西陂好，金錢罄一餐。飯抄雲子白，瓜嚼水精寒。無計回船下，空愁避酒難。主人情爛熳，持答翠琅玕。,
鬥雞,杜甫,鬥雞初賜錦，舞馬既登床。簾下宮人出，樓前御柳長。仙遊終一閟，女樂久無香。寂寞驪山道，清秋草木黃。,
奉使崔都水翁下峽,杜甫,無數涪江筏，鳴橈總髮時。別離終不久，宗族忍相遺。白狗黃牛峽，朝雲暮雨祠。所過頻問訊，到日自題詩。,
覆舟二首,杜甫,巫峽盤渦曉，黔陽貢物秋。丹砂同隕石，翠羽共沉舟。羈使空斜影，龍居閟積流。篙工幸不溺，俄頃逐輕鷗。竹宮時望拜，桂館或求仙。奼女臨波日，神光照夜年。徒聞斬蛟劍，無復爨犀船。使者隨秋色，迢迢獨上天。,
陪鄭公秋晚北池臨眺,杜甫,北池雲水闊，華館闢秋風。獨鶴元依渚，衰荷且映空。採菱寒刺上，蹋藕野泥中。素楫分曹往，金盤小徑通。萋萋露草碧，片片晚旗紅。杯酒沾津吏，衣裳與釣翁。異方初豔菊，故里亦高桐。搖落關山思，淹留戰伐功。嚴城殊未掩，清宴已知終。何補參卿事，歡娛到薄躬。,
題衡山縣文宣王廟新學堂，呈陸宰,杜甫,旄頭彗紫微，無復俎豆事。金甲相排蕩，青衿一憔悴。嗚呼已十年，儒服弊於地。征夫不遑息，學者淪素志。我行洞庭野，欻得文翁肆。侁侁胄子行，若舞風雩至。周室宜中興，孔門未應棄。是以資雅才，渙然立新意。衡山雖小邑，首唱恢大義。因見縣尹心，根源舊宮閟。講堂非曩構，大屋加塗墍。下可容百人，牆隅亦深邃。何必三千徒，始壓戎馬氣。林木在庭戶，密幹疊蒼翠。有井朱夏時，轆轤凍階戺。耳聞讀書聲，殺伐災彷彿。故國延歸望，衰顏減愁思。南紀改波瀾，西河共風味。采詩倦跋涉，載筆尚可記。高歌激宇宙，凡百慎失墜。,
哭台州鄭司戶蘇少監,杜甫,故舊誰憐我，平生鄭與蘇。存亡不重見，喪亂獨前途。豪俊何人在，文章掃地無。羈遊萬里闊，凶問一年俱。白首中原上，清秋大海隅。夜臺當北斗，泉路著東吳。得罪台州去，時危棄碩儒。移官蓬閣後，谷貴沒潛夫。流慟嗟何及，銜冤有是夫。道消詩興廢，心息酒為徒。許與才雖薄，追隨跡未拘。班揚名甚盛，嵇阮逸相須。會取君臣合，寧銓品命殊。賢良不必展，廊廟偶然趨。勝決風塵際，功安造化爐。從容拘舊學，慘澹陰符。擺落嫌疑久，哀傷志力輸。俗依綿谷異，客對雪山孤。童稚思諸子，交朋列友于。情乖清酒送，望絕撫墳呼。瘧病餐巴水，瘡痍老蜀都。飄零迷哭處，天地日榛蕪。,
送王侍御往東川，放生池祖席,杜甫,東川詩友合，此贈怯輕為。況復傳宗近，空然惜別離。梅花交近野，草色向平池。倘憶江邊臥，歸期願早知。,
又送,杜甫,雙峰寂寂對春臺，萬竹青青照客杯。細草留連侵坐軟，殘花悵望近人開。同舟昨日何由得，並馬今朝未擬回。直到綿州始分首，江邊樹裡共誰來。,
晚晴吳郎見過北舍,杜甫,圃畦新雨潤，愧子廢鋤來。竹杖交頭拄，柴扉隔徑開。欲棲群鳥亂，未去小童催。明日重陽酒，相迎自醱醅。,
雨四首,杜甫,微雨不滑道，斷雲疏復行。紫崖奔處黑，白鳥去邊明。秋日新沾影，寒江舊落聲。柴扉臨野碓，半得搗香粳。江雨舊無時，天晴忽散絲。暮秋沾物冷，今日過雲遲。上馬迥休出，看鷗坐不辭。高軒當灩澦，潤色靜書帷。物色歲將晏，天隅人未歸。朔風鳴淅淅，寒雨下霏霏。,
大曆二年九月三十日,杜甫,為客無時了，悲秋向夕終。瘴餘夔子國，霜薄楚王宮。草敵虛嵐翠，花禁冷葉紅。年年小搖落，不與故園同。,
陪王侍御宴通泉東山野亭,杜甫,江水東流去，清樽日復斜。異方同宴賞，何處是京華。亭景臨山水，村煙對浦沙。狂歌過於勝，得醉即為家。,
悶,杜甫,瘴癘浮三蜀，風雲暗百蠻。捲簾唯白水，隱几亦青山。猿捷長難見，鷗輕故不還。無錢從滯客，有鏡巧催顏。,
舍弟觀歸藍田迎新婦，送示兩篇,杜甫,汝去迎妻子，高秋念卻回。即今螢已亂，好與雁同來。東望西江水，南遊北戶開。卜居期靜處，會有故人杯。楚塞難為路，藍田莫滯留。衣裳判白露，鞍馬信清秋。滿峽重江水，開帆八月舟。此時同一醉，應在仲宣樓。,
陪柏中丞觀宴將士二首,杜甫,極樂三軍士，誰知百戰場。無私齊綺饌，久坐密金章。醉客沾鸚鵡，佳人指鳳凰。幾時來翠節，特地引紅妝。繡段裝檐額，金花帖鼓腰。一夫先舞劍，百戲後歌樵。江樹城孤遠，雲臺使寂寥。漢朝頻選將，應拜霍嫖姚。,
柳司馬至,杜甫,有使歸三峽，相過問兩京。函關猶出將，渭水更屯兵。裝置邯鄲道，和親邏些城。幽燕唯鳥去，商洛少人行。衰謝身何補，蕭條病轉嬰。霜天到宮闕，戀主寸心明。,
石櫃閣,杜甫,季冬日已長，山晚半天赤。蜀道多早花，江間饒奇石。石櫃曾波上，臨虛蕩高壁。清暉回群鷗，暝色帶遠客。羈棲負幽意，感嘆向絕跡。信甘孱懦嬰，不獨凍餒迫。優遊謝康樂，放浪陶彭澤。吾衰未自安，謝爾性所適。,
覃山人隱居,杜甫,南極老人自有星，北山移文誰勒銘。徵君已去獨鬆菊，哀壑無光留戶庭。予見亂離不得已，子知出處必須經。高車駟馬帶傾覆，悵望秋天虛翠屏。,
秋日寄題鄭監湖上亭三首,杜甫,碧草逢春意，沅湘萬里秋。池要山簡馬，月淨庾公樓。磨滅餘篇翰，平生一釣舟。高唐寒浪減，彷彿識昭丘。新作湖邊宅，遠聞賓客過。自須開竹徑，誰道避雲蘿。官序潘生拙，才名賈傅多。舍舟應轉地，鄰接意如何。暫阻蓬萊閣，終為江海人。揮金應物理，拖玉豈吾身。羹煮秋蓴滑，杯迎露菊新。賦詩分氣象，佳句莫頻頻。,
漢州王大錄事宅作,杜甫,南溪老病客，相見下肩輿。近發看烏帽，催蓴煮白魚。宅中平岸水，身外滿床書。憶爾才名叔，含悽意有餘。,
王閬州筵奉酬十一舅惜別之作,杜甫,萬壑樹聲滿，千崖秋氣高。浮舟出郡郭，別酒寄江濤。良會不復久，此生何太勞。窮愁但有骨，群盜尚如毛。吾舅惜分手，使君寒贈袍。沙頭暮黃鵠，失侶自哀號。,
閬中行,杜甫,豺狼當路，無地遊從。,
戲韋偃為雙鬆圖歌,杜甫,天下幾人畫古鬆，畢巨集已老韋偃少。絕筆長風起纖末，滿堂動色嗟神妙。兩株慘裂苔蘚皮，屈鐵交錯回高枝。白摧朽骨龍虎死，黑入太陰雷雨垂，鬆根胡僧憩寂寞，龐眉皓首無住著。偏袒右肩露雙腳，葉裡松子僧前落。韋侯韋侯數相見，我有一匹好東絹，重之不減錦繡段。已令拂拭光凌亂，請公放筆為直幹。,
暮寒,杜甫,霧隱平郊樹，風含廣岸波。沉沉春色靜，慘慘暮寒多。戍鼓猶長擊，林鶯遂不歌。忽思高宴會，朱袖拂雲和。,
雙燕,杜甫,旅食驚雙燕，銜泥入此堂。應同避燥溼，且復過炎涼。養子風塵際，來時道路長。今秋天地在，吾亦離殊方。,
書堂飲既，夜復邀李尚書下馬，月下賦絕句,杜甫,湖水林風相與清，殘尊下馬復同傾。久判野鶴如霜鬢，遮莫鄰雞下五更。,
引水,杜甫,月峽瞿塘雲作頂，亂石崢嶸俗無井。雲安酤水奴僕悲，魚復移居心力省。白帝城西萬竹蟠，接筒引水喉不幹。人生留滯生理難，鬥水何直百憂寬。,
江陵望幸,杜甫,雄都元壯麗，望幸欻威神。地利西通蜀，天文北照秦。風煙含越鳥，舟楫控吳人。未枉周王駕，終期漢武巡。甲兵分聖旨，居守付宗臣。早發雲臺仗，恩波起涸鱗。,
楊監又出畫鷹十二扇,杜甫,近時馮紹正，能畫鷙鳥樣。明公出此圖，無乃傳其狀。殊姿各獨立，清絕心有向。疾禁千里馬，氣敵萬人將。憶昔驪山宮，冬移含元仗。天寒大羽獵，此物神俱王。當時無凡材，百中皆用壯。粉墨形似間，識者一惆悵。干戈少暇日，真骨老崖嶂。為君除狡兔，會是翻韝上。,
晚登瀼上堂,杜甫,故躋瀼岸高，頗免崖石擁。開襟野堂豁，繫馬林花動。雉堞粉如雲，山田麥無壟。春氣晚更生，江流靜猶湧。四序嬰我懷，群盜久相踵。黎民困逆節，天子渴垂拱。所思注東北，深峽轉修聳。衰老自成病，郎官未為冗。悽其望呂葛，不復夢周孔。濟世數向時，斯人各枯冢。楚星南天黑，蜀月西霧重。安得隨鳥翎，迫此懼將恐。,
種萵苣,杜甫,陰陽一錯亂，驕蹇不復理。枯旱於其中，炎方慘如毀。植物半蹉跎，嘉生將已矣。雲雷欻奔命，師伯集所使。指麾赤白日，澒洞青光起。雨聲先已風，散足盡西靡。山泉落滄江，霹靂猶在耳。終朝紆颯沓，信宿罷瀟灑。堂下可以畦，呼童對經始。苣兮蔬之常，隨事藝其子。破塊數席間，荷鋤功易止。兩旬不甲坼，空惜埋泥滓。野莧迷汝來，宗生實於此。此輩豈無秋，亦蒙寒露委。翻然出地速，滋蔓戶庭毀。因知邪幹正，掩抑至沒齒。賢良雖得祿，守道不封己。擁塞敗芝蘭，眾多盛荊杞。中園陷蕭艾，老圃永為恥。登於白玉盤，藉以如霞綺。莧也無所施，胡顏入筐篚。,
季秋江村,杜甫,喬木村墟古，疏籬野蔓懸。清琴將暇日，白首望霜天。登俎黃甘重，支床錦石圓。遠遊雖寂寞，難見此山川。,
刈稻了詠懷,杜甫,稻獲空雲水，川平對石門。寒風疏落木，旭日散雞豚。野哭初聞戰，樵歌稍出村。無家問訊息，作客信乾坤。,
上白帝城（公孫述僭位於此，自稱白帝）,杜甫,城峻隨天壁，樓高更女牆。江流思夏後，風至憶襄王。老去聞悲角，人扶報夕陽。公孫初恃險，躍馬意何長。,
元都壇歌寄元逸人,杜甫,故人昔隱東蒙峰，已佩含景蒼精龍。故人今居子午谷，獨在陰崖結茅屋。屋前太古玄都壇，青石漠漠常風寒。子規夜啼山竹裂，王母晝下雲旗翻。知君此計成長往，芝草琅玕日應長。鐵鎖高垂不可攀，致身福地何蕭爽。,
銅瓶,杜甫,亂後碧井廢，時清瑤殿深。銅瓶未失水，百丈有哀音。側想美人意，應非寒甃沉。蛟龍半缺落，猶得折黃金。,
十月一日,杜甫,有瘴非全歇，為冬亦不難。夜郎溪日暖，白帝峽風寒。蒸裹如千室，焦糟幸一柈。茲辰南國重，舊俗自相歡。,
憶鄭南玭,杜甫,鄭南伏毒寺，瀟灑到江心。石影銜珠閣，泉聲帶玉琴。風杉曾曙倚，雲嶠憶春臨。萬里滄浪外，龍蛇只自深。,
懷灞上游,杜甫,悵望東陵道，平生灞上游。春濃停野騎，夜宿敞雲樓。離別人誰在，經過老自休。眼前今古意，江漢一歸舟。,
蕃劍,杜甫,致此自僻遠，又非珠玉裝。如何有奇怪，每夜吐光芒。虎氣必騰踔，龍身寧久藏。風塵苦未息，持汝奉明王。,
八哀詩·故右僕射相國張公九齡,杜甫,相國生南紀，金璞無留礦。仙鶴下人間，獨立霜毛整。矯然江海思，復與雲路永。寂寞想土階，未遑等箕潁。上君白玉堂，倚君金華省。碣石歲崢嶸，天地日蛙黽。退食吟大庭，何心記榛梗。骨驚畏曩哲，鬒變負人境。雖蒙換蟬冠，右地恧多幸。敢忘二疏歸，痛迫蘇耽井。紫綬映暮年，荊州謝所領。庾公興不淺，黃霸鎮每靜。賓客引調同，諷詠在務屏。詩罷地有餘，篇終語清省。一陽發陰管，淑氣含公鼎。乃知君子心，用才文章境。散帙起翠螭，倚薄巫廬並。綺麗玄暉擁，箋誄任昉騁。自我一家則，未缺隻字警。千秋滄海南，名系朱鳥影。歸老守故林，戀闕悄延頸。波濤良史筆，蕪絕大庾嶺。向時禮數隔，製作難上請。再讀徐孺碑，猶思理煙艇。,
次空靈岸,杜甫,沄沄逆素浪，落落展清眺。幸有舟楫遲，得盡所歷妙。空靈霞石峻，楓栝隱奔峭。青春猶無私，白日亦偏照。可使營吾居，終焉託長嘯。毒瘴未足憂，兵戈滿邊徼。曏者留遺恨，恥為達人誚。回帆覬賞延，佳處領其要。,
江雨有懷鄭典設,杜甫,春雨暗暗塞峽中，早晚來自楚王宮。亂波分披已打岸，弱雲狼藉不禁風。寵光蕙葉與多碧，點注桃花舒小紅。谷口子真正憶汝，岸高瀼滑限西東。,
寄韋有夏郎中,杜甫,省郎憂病士，書信有柴胡。飲子頻通汗，懷君想報珠。親知天畔少，藥味峽中無。歸楫生衣臥，春鷗洗翅呼。猶聞上急水，早作取平途。萬里皇華使，為僚記腐儒。,
石龕,杜甫,熊羆哮我東，虎豹號我西。我後鬼長嘯，我前狨又啼。天寒昏無日，山遠道路迷。驅車石龕下，仲冬見虹霓。伐竹者誰子，悲歌上雲梯。為官採美箭，五歲供樑齊。苦雲直簳盡，無以充提攜。奈何漁陽騎，颯颯驚烝黎。,
送覃二判官,杜甫,先帝弓劍遠，小臣餘此生。蹉跎病江漢，不復謁承明。餞爾白頭日，永懷丹鳳城。遲遲戀屈宋，渺渺臥荊衡。魂斷航舸失，天寒沙水清。肺肝若稍愈，亦上赤霄行。,
奉簡高三十五使君,杜甫,當代論才子，如公復幾人。驊騮開道路，鷹隼出風塵。行色秋將晚，交情老更親。天涯喜相見，披豁對吾真。·198·,
到村,杜甫,碧澗雖多雨，秋沙先少泥。蛟龍引子過，荷芰逐花低。老去參戎幕，歸來散馬蹄。稻粱須就列，榛草即相迷。蓄積思江漢，疏頑惑町畦。稍酬知己分，還入故林棲。,
又作此奉衛王,杜甫,西北樓成雄楚都，遠開山嶽散江湖。二儀清濁還高下，三伏炎蒸定有無。推轂幾年唯鎮靜，曳裾終日盛文儒。白頭授簡焉能賦，愧似相如為大夫。,
雨二首,杜甫,青山澹無姿，白露誰能數。片片水上雲，蕭蕭沙中雨。殊俗狀巢居，曾臺俯風渚。佳客適萬里，沈思情延佇。掛帆遠色外，驚浪滿吳楚。久陰蛟螭出，寇盜復幾許。空山中宵陰，微冷先枕蓆。迴風起清曙，永珍萋已碧。落落出岫雲，渾渾倚天石。日假何道行，雨含長江白。連檣荊州船，有士荷矛戟。南防草鎮慘，沾溼赴遠役。群盜下闢山，總戎備強敵。水深雲光廓，鳴櫓各有適。漁艇息悠悠，夷歌負樵客。留滯一老翁，書時記朝夕。,
西閣二首,杜甫,巫山小搖落，碧色見松林。百鳥各相命，孤雲無自心。層軒俯江壁，要路亦高深。朱紱猶紗帽，新詩近玉琴。功名不早立，衰病謝知音。哀世非王粲，終然學越吟。懶心似江水，日夜向滄洲。不道含香賤，其如鑷白休。經過調碧柳，蕭索倚朱樓。畢娶何時竟，消中得自由。豪華看古往，服食寄冥搜。詩盡人間興，兼須入海求。,
暮春題瀼西新賃草屋五首,杜甫,久嗟三峽客，再與暮春期。百舌欲無語，繁花能幾時。谷虛雲氣薄，波亂日華遲。戰伐何由定，哀傷不在茲。此邦千樹橘，不見比封君。養拙干戈際，全生麋鹿群。畏人江北草，旅食瀼西雲。萬里巴渝曲，三年實飽聞。彩雲陰復白，錦樹曉來青。身世雙蓬鬢，乾坤一草亭。哀歌時自短，醉舞為誰醒。細雨荷鋤立，江猿吟翠屏。壯年學書劍，他日委泥沙。事主非無祿，浮生即有涯。高齋依藥餌，絕域改春華。喪亂丹心破，王臣未一家。欲陳濟世策，已老尚書郎。未息豺虎鬥，空慚鴛鷺行。時危人事急，風逆羽毛傷。落日悲江漢，中宵淚滿床。,
茅堂檢校收稻二首,杜甫,香稻三秋末，平田百頃間。喜無多屋宇，幸不礙雲山。御夾侵寒氣，嘗新破旅顏。紅鮮終日有，玉粒未吾慳。稻米炊能白，秋葵煮復新。誰雲滑易飽，老藉軟俱勻。種幸房州熟，苗同伊闕春。無勞映渠碗，自有色如銀。,
東屯北崦,杜甫,盜賊浮生困，誅求異俗貧。空村惟見鳥，落日未逢人。步壑風吹面，看松露滴身。遠山回白首，戰地有黃塵。,
白帝樓,杜甫,漠漠虛無裡，連連睥睨侵。樓光去日遠，峽影入江深。臘破思端綺，春歸待一金。去年梅柳意，還欲攪邊心。,
客舊館,杜甫,陳跡隨人事，初秋別此亭。重來梨葉赤，依舊竹林青。風幔何時卷，寒砧昨夜聲。無由出江漢，愁緒月冥冥。,
天寶初，南曹小司寇舅於我太夫人堂下累土..,杜甫,一匱功盈尺，三峰意出群。望中疑在野，幽處欲生雲。慈竹春陰覆，香爐曉勢分。惟南將獻壽，佳氣日氛氳。,
王十五前閣會,杜甫,楚岸收新雨，春臺引細風。情人來石上，鮮膾出江中。鄰舍煩書札，肩輿強老翁。病身虛俊味，何幸飫兒童。,
將適吳楚，留別章使君留後，兼幕府諸公，得,杜甫,我來入蜀門，歲月亦已久。豈惟長兒童，自覺成老醜。常恐性坦率，失身為杯酒。近辭痛飲徒，折節萬夫後。昔如縱壑魚，今如喪家狗。既無遊方戀，行止復何有。相逢半新故，取別隨薄厚。不意青草湖，扁舟落吾手。眷眷章梓州，開筵俯高柳。樓前出騎馬，帳下羅賓友。健兒簸紅旗，此樂或難朽。日車隱崑崙，鳥雀噪戶牖。波濤未足畏，三峽徒雷吼。所憂盜賊多，重見衣冠走。中原訊息斷，黃屋今安否。終作適荊蠻，安排用莊叟。隨雲拜東皇，掛席上南鬥。有使即寄書，無使長回首。,
灩澦,杜甫,灩澦既沒孤根深，西來水多愁太陰。江天漠漠鳥雙去，風雨時時龍一吟。舟人漁子歌回首，估客胡商淚滿襟。寄語舟航惡年少，休翻鹽井橫黃金。,
九日諸人集於林,杜甫,九日明朝是，相要舊俗非。老翁難早出，賢客幸知歸。舊採黃花剩，新梳白髮微。漫看年少樂，忍淚已沾衣。,
三韻三篇,杜甫,高馬勿唾面，長魚無損鱗。辱馬馬毛焦，困魚魚有神。君看磊落士，不肯易其身。蕩蕩萬斛船，影若揚白虹。起檣必椎牛，掛席集眾功。自非風動天，莫置大水中。烈士惡多門，小人自同調。名利苟可取，殺身傍權要。何當官曹清，爾輩堪一笑。,
和江陵宋大少府暮春雨後同諸公及舍弟宴書齋,杜甫,渥窪汗血種，天上麒麟兒。才士得神秀，書齋聞爾為。棣華晴雨好，彩服暮春宜。朋酒日歡會，老夫今始知。,
峽隘,杜甫,聞說江陵府，雲沙靜眇然。白魚如切玉，朱橘不論錢。水有遠湖樹，人今何處船。青山各在眼，卻望峽中天。,
官亭夕坐戲簡顏十少府,杜甫,南國調寒杵，西江浸日車。客愁連蟋蟀，亭古帶蒹葭。不返青絲鞚，虛燒夜燭花。老翁須地主，細細酌流霞。,
上卿翁請修武侯廟遺像缺落時崔卿權夔州,杜甫,大賢為政即多聞，刺史真符不必分。尚有西郊諸葛廟，臥龍無首對江濆。,
贈李十五丈別（李祕書文嶷）,杜甫,峽人鳥獸居，其室附層顛。下臨不測江，中有萬里船。多病紛倚薄，少留改歲年。絕域誰慰懷，開顏喜名賢。孤陋忝末親，等級敢比肩。人生意頗合，相與襟袂連。一日兩遣僕，三日一共筵。揚論展寸心，壯筆過飛泉。玄成美價存，子山舊業傳。不聞八尺軀，常受眾目憐。且為辛苦行，蓋被生事牽。北迴白帝棹，南入黔陽天。汧公制方隅，迥出諸侯先。封內如太古，時危獨蕭然。清高金莖露，正直朱絲絃。昔在堯四嶽，今之黃潁川。於邁恨不同，所思無由宣。山深水增波，解榻秋露懸。客遊雖雲久，主要月再圓。晨集風渚亭，醉操雲嶠篇。丈夫貴知己，歡罷念歸旋。,
西閣曝日,杜甫,凜冽倦玄冬，負暄嗜飛閣。羲和流德澤，顓頊愧倚薄。毛髮具自和，肌膚潛沃若。太陽信深仁，衰氣欻有託。欹傾煩注眼，容易收病腳。流離木杪猿，翩躚山顛鶴。用知苦聚散，哀樂日已作。即事會賦詩，人生忽如昨。古來遭喪亂，賢聖盡蕭索。胡為將暮年，憂世心力弱。,
哭李尚書（之芳）,杜甫,漳濱與蒿里，逝水竟同年。欲掛留徐劍，猶回憶戴船。相知成白首，此別間黃泉。風雨嗟何及，江湖涕泫然。修文將管輅，奉使失張騫。史閣行人在，詩家秀句傳。客亭鞍馬絕，旅櫬網蟲懸。復魄昭丘遠，歸魂素滻偏。樵蘇封葬地，喉舌罷朝天。秋色凋春草，王孫若個邊。,
撥悶（一作贈嚴二別駕）,杜甫,聞道雲安麴米春，才傾一盞即醺人。乘舟取醉非難事，下峽消愁定幾巡。長年三老遙憐汝，棙柁開頭捷有神。已辦青錢防僱直，當令美味入吾脣。,
信行遠修水筒（引水筒）,杜甫,汝性不茹葷，清靜僕伕內。秉心識本源，於事少滯礙。雲端水筒坼，林表山石碎。觸熱藉子修，通流與廚會。往來四十里，荒險崖谷大。日曛驚未餐，貌赤愧相對。浮瓜供老病，裂餅嘗所愛。於斯答恭謹，足以殊殿最。詎要方士符，何假將軍蓋。行諸直如筆，用意崎嶇外。,
聞高常侍亡（忠州作）,杜甫,歸朝不相見，蜀使忽傳亡。虛歷金華省，何殊地下郎。致君丹檻折，哭友白雲長。獨步詩名在，只令故舊傷。,
禹廟（此忠州臨江縣禹祠也）,杜甫,禹廟空山裡，秋風落日斜。荒庭垂橘柚，古屋畫龍蛇。雲氣生虛壁，江聲走白沙。早知乘四載，疏鑿控三巴。,
奉酬嚴公寄題野亭之作,杜甫,拾遺曾奏數行書，懶性從來水竹居。奉引濫騎沙苑馬，幽棲真釣錦江魚。謝安不倦登臨費，阮籍焉知禮法疏。枉沐旌麾出城府，草茅無徑欲教鋤。,
驅豎子摘蒼耳（即卷耳）,杜甫,江上秋已分，林中瘴猶劇。畦丁告勞苦，無以供日夕。蓬莠獨不焦，野蔬暗泉石。卷耳況療風，童兒且時摘。侵星驅之去，爛熳任遠適。放筐亭午際，洗剝相蒙冪。登床半生熟，下箸還小益。加點瓜薤間，依稀橘奴跡。亂世誅求急，黎民糠籺窄。飽食復何心，荒哉膏粱客。富家廚肉臭，戰地骸骨白。寄語惡少年，黃金且休擲。,
曉發公安（數月憩息此縣）,杜甫,北城擊柝復欲罷，東方明星亦不遲。鄰雞野哭如昨日，物色生態能幾時，舟楫眇然自此去，江湖遠適無前期。出門轉眄已陳跡，藥餌扶吾隨所之。,
宿白沙驛（初過湖南五里）,杜甫,水宿仍餘照，人煙復此亭。驛邊沙舊白，湖外草新青。永珍皆春氣，孤槎自客星。隨波無限月，的的近南溟。,
湘夫人祠（即黃陵廟）,杜甫,肅肅湘妃廟，空牆碧水春。蟲書玉佩蘚，燕舞翠帷塵。晚泊登汀樹，微馨借渚蘋。蒼梧恨不盡，染淚在叢筠。,
寄岑嘉州（州據蜀江外）,杜甫,不見故人十年餘，不道故人無素書。願逢顏色關塞遠，豈意出守江城居。外江三峽且相接，斗酒新詩終日疏。謝脁每篇堪諷誦，馮唐已老聽吹噓。泊船秋夜經春草，伏枕青楓限玉除。眼前所寄選何物，贈子云安雙鯉魚。,
入喬口（長沙北界）,杜甫,漠漠舊京遠，遲遲歸路賒。殘年傍水國，落日對春華。樹蜜早蜂亂，江泥輕燕斜。賈生骨已朽，悽惻近長沙。,
船下夔州郭宿，雨溼不得上岸，別王十二判官,杜甫,依沙宿舸船，石瀨月娟娟。風起春燈亂，江鳴夜雨懸。晨鐘雲外溼，勝地石堂煙。柔櫓輕鷗外，含悽覺汝賢。,
銅官渚守風（渚在寧鄉縣）,杜甫,不夜楚帆落，避風湘渚間。水耕先浸草，春火更燒山。早泊雲物晦，逆行波浪慳。飛來雙白鶴，過去杳難攀。,
北風（新康江口信宿方行）,杜甫,春生南國瘴，氣待北風蘇。向晚霾殘日，初宵鼓大爐。爽攜卑溼地，聲拔洞庭湖。萬里魚龍伏，三更鳥獸呼。滌除貪破浪，愁絕付摧枯。執熱沉沉在，凌寒往往須。且知寬疾肺，不敢恨危途。再宿煩舟子，衰容問僕伕。今晨非盛怒，便道即長驅。隱几看帆席，雲州湧坐隅。,
雙楓浦（在瀏陽縣）,杜甫,輟棹青楓浦，雙楓舊已摧。自驚衰謝力，不道棟樑材。浪足浮紗帽，皮須截錦苔。江邊地有主，暫借上天回。,
宿江邊閣（即後西閣）,杜甫,暝色延山徑，高齋次水門。薄雲巖際宿，孤月浪中翻。鸛鶴追飛靜，豺狼得食喧。不眠憂戰伐，無力正乾坤。,憂國憂民
江閣臥病走筆寄呈崔、盧兩侍御,杜甫,客子庖廚薄，江樓枕蓆清。衰年病只瘦，長夏想為情。滑憶雕胡飯，香聞錦帶羹。溜匙兼暖腹，誰欲致杯罌。,
去秋行,杜甫,去秋涪江木落時，臂槍走馬誰家兒。到今不知白骨處，部曲有去皆無歸。遂州城中漢節在，遂州城外巴人稀。戰場冤魂每夜哭，空令野營猛士悲。,
西閣口號（呈元二十一）,杜甫,山木抱雲稠，寒江繞上頭。雪崖才變石，風幔不依樓。社稷堪流涕，安危在運籌。看君話王室，感動幾銷憂。,
潭州送韋員外牧韶州（迢）,杜甫,炎海韶州牧，風流漢署郎。分符先令望，同舍有輝光。白首多年疾，秋天昨夜涼。洞庭無過雁，書疏莫相忘。,
西閣雨望,杜甫,樓雨沾雲幔，山寒著水城。徑添沙面出，湍減石稜生。菊蕊悽疏放，松林駐遠情。滂沱朱檻溼，萬慮傍檐楹。,
江閣對雨有懷行營裴二端公（裴虯與討臧玠故,杜甫,南紀風濤壯，陰晴屢不分。野流行地日，江入度山雲。層閣憑雷殷，長空水面文。雨來銅柱北，應洗伏波軍。,
千秋節有感二首（八月二日為明皇千秋節）,杜甫,自罷千秋節，頻傷八月來。先朝常宴會，壯觀已塵埃。鳳紀編生日，龍池塹劫灰。湘川新涕淚，秦樹遠樓臺。寶鏡群臣得，金吾萬國回。衢尊不重飲，白首獨餘哀。御氣雲樓敞，含風彩仗高。仙人張內樂，王母獻宮桃。羅襪紅蕖豔，金羈白雪毛。舞階銜壽酒，走索背秋毫。聖主他年貴，邊心此日勞。桂江流向北，滿眼送波濤。,
長沙送李十一（銜）,杜甫,與子避地西康州，洞庭相逢十二秋。遠愧尚方曾賜履，竟非吾土倦登樓。久存膠漆應難並，一辱泥塗遂晚收。李杜齊名真忝竊，朔雲寒菊倍離憂。,
奉贈盧五丈參謀（琚）,杜甫,恭惟同自出，妙選異高標。入幕知孫楚，披襟得鄭僑。丈人藉才地，門閥冠雲霄。老矣逢迎拙，相於契託饒。賜錢傾府待，爭米駐船遙。鄰好艱難薄，氓心杼軸焦。客星空伴使，寒水不成潮。素髮幹垂領，銀章破在腰。說詩能累夜，醉酒或連朝。藻翰惟牽率，湖山合動搖。時清非造次，興盡卻蕭條。天子多恩澤，蒼生轉寂寥。休傳鹿是馬，莫信鵩如鴞。未解依依袂，還斟泛泛瓢。流年疲蟋蟀，體物幸鷦鷯。辜負滄洲願，誰雲晚見招。,
狄明府（博濟。一作寄狄明府）,杜甫,樑公曾孫我姨弟，不見十年官濟濟。大賢之後竟陵遲，浩蕩古今同一體。比看叔伯四十人，有才無命百寮底。今者兄弟一百人，幾人卓絕秉周禮。在汝更用文章為，長兄白眉復天啟。汝門請從曾翁說，太后當朝多巧詆。狄公執政在末年，濁河終不汙清濟。國嗣初將付諸武，公獨廷諍守丹陛。禁中決冊請房陵，前朝長老皆流涕。太宗社稷一朝正，漢官威儀重昭洗。時危始識不世才，誰謂荼苦甘如薺。汝曹又宜列土食，身使門戶多旌棨。胡為漂泊岷漢間，干謁王侯頗歷抵。況乃山高水有波，秋風蕭蕭露泥泥。虎之飢，下巉巖，蛟之橫，出清泚。早歸來，黃土泥衣眼易眯。,
李監宅二首（一作李鹽鐵）,杜甫,尚覺王孫貴，豪家意頗濃。屏開金孔雀，褥隱繡芙蓉。且食雙魚美，誰看異味重。門闌多喜色，女婿近乘龍。華館春風起，高城煙霧開。雜花分戶映，嬌燕入簾回。一見能傾座，虛懷只愛才。鹽官雖絆驥，名是漢廷來。,
錦樹行（因篇內有錦樹二字摘以為題非正賦錦,杜甫,今日苦短昨日休，歲雲暮矣增離憂。霜凋碧樹待錦樹。萬壑東逝無停留。荒戍之城石色古，東郭老人住青丘。飛書白帝營鬥粟，琴瑟几杖柴門幽。青草萋萋盡枯死，天馬跂足隨犛牛。自古聖賢多薄命，奸雄惡少皆封侯。故國三年一訊息。終南渭水寒悠悠。五陵豪貴反顛倒，鄉里小兒狐白裘。生男墮地要膂力，一生富貴傾邦國。莫愁父母少黃金，天下風塵兒亦得。,
通泉縣署屋壁後薛少保畫鶴,杜甫,薛公十一鶴，皆寫青田真。畫色久欲盡，蒼然猶出塵。低昂各有意，磊落如長人。佳此志氣遠，豈惟粉墨新。萬里不以力，群遊森會神。威遲白鳳態，非是倉庚鄰。高堂未傾覆，常得慰嘉賓。曝露牆壁外，終嗟風雨頻。赤霄有真骨，恥飲洿池津。冥冥任所往，脫略誰能馴。,
對雨書懷走邀許十一簿公,杜甫,東嶽雲峰起，溶溶滿太虛。震雷翻幕燕，驟雨落河魚。座對賢人酒，門聽長者車。相邀愧泥濘，騎馬到階除。,
發潭州（時自潭之衡）,杜甫,夜醉長沙酒，曉行湘水春。岸花飛送客，檣燕語留人。賈傅才未有，褚公書絕倫。高名前後事，回首一傷神。,
武侯廟（廟在白帝西郊）,杜甫,遺廟丹青落，空山草木長。猶聞辭後主，不復臥南陽。,懷古詩
寄薛三郎中（據）,杜甫,人生無賢愚，飄颻若埃塵。自非得神仙，誰免危其身。與子俱白頭，役役常苦辛。雖為尚書郎，不及村野人。憶昔村野人，其樂難具陳。藹藹桑麻交，公侯為等倫。天未厭戎馬，我輩本常貧。子尚客荊州，我亦滯江濱。峽中一臥病，瘧癘終冬春。春復加肺氣，此病蓋有因。早歲與蘇鄭，痛飲情相親。二公化為土，嗜酒不失真。餘今委修短，豈得恨命屯。聞子心甚壯，所過信席珍。上馬不用扶，每扶必怒嗔。賦詩賓客間，揮灑動八垠。乃知蓋代手，才力老益神。青草洞庭湖，東浮滄海漘。君山可避暑，況足採白蘋。子豈無扁舟，往復江漢津。我未下瞿塘，空念禹功勤。聽說鬆門峽，吐藥攬衣巾。高秋卻束帶，鼓枻視青旻。鳳池日澄碧，濟濟多士新。餘病不能起，健者勿逡巡。上有明哲君，下有行化臣。,
謁先主廟（劉昭烈廟在奉節縣東六裡）,杜甫,慘淡風雲會，乘時各有人。力侔分社稷，志屈偃經綸。復漢留長策，中原仗老臣。雜耕心未已，歐血事酸辛。霸氣西南歇，雄圖歷數屯。錦江元過楚，劍閣復通秦。舊俗存祠廟，空山立鬼神。虛檐交鳥道，枯木半龍鱗。竹送清溪月，苔移玉座春。閭閻兒女換，歌舞歲時新。絕域歸舟遠，荒城繫馬頻。如何對搖落，況乃久風塵。孰與關張並，功臨耿鄧親。應天才不小，得士契無鄰。遲暮堪帷幄，飄零且釣緡。向來憂國淚，寂寞灑衣巾。,
大覺高僧蘭若（和尚去冬往湖南）,杜甫,巫山不見廬山遠，松林蘭若秋風晚。一老猶鳴日暮鍾，諸僧尚乞齋時飯。香爐峰色隱晴湖，種杏仙家近白榆。飛錫去年啼邑子，獻花何日許門徒。,
白鹽山（白鹽崖高千餘丈，在州城東十七裡）,杜甫,卓立群峰外，蟠根積水邊。他皆任厚地，爾獨近高天。白榜千家邑，清秋萬估船。詞人取佳句，刻畫竟誰傳。,
杜位宅守歲,杜甫,守歲阿戎家，椒盤已頌花。盍簪喧櫪馬，列炬散林鴉。四十明朝過，飛騰暮景斜。誰能更拘束，爛醉是生涯。,
曲江三章章五句,杜甫,曲江蕭條秋氣高，菱荷枯折隨風濤，遊子空嗟垂二毛。白石素沙亦相蕩，哀鴻獨叫求其曹。即事非今亦非古，長歌激越梢林莽，比屋豪華固難數。吾人甘作心似灰，弟侄何傷淚如雨。自斷此生休問天，杜曲幸有桑麻田，故將移住南山邊。短衣匹馬隨李廣，看射猛虎終殘年。,
哭長孫侍御（一作杜誦詩。以下為杜甫補遺）,杜甫,道為謀書重，名因賦頌雄。禮闈曾擢桂，憲府舊乘驄。流水生涯盡，浮雲世事空。唯餘舊臺柏，蕭瑟九原中。,
白帝城樓,杜甫,江度寒山閣，城高絕塞樓。翠屏宜晚對，白谷會深遊。急急能鳴雁，輕輕不下鷗。彝陵春色起，漸擬放扁舟。,
軍中醉飲寄沈八、劉叟（一作暢當詩）,杜甫,酒渴愛江清，餘甘漱晚汀。軟沙欹坐穩，冷石醉眠醒。野膳隨行帳，華音發從伶。數杯君不見，醉已遣沉冥。,
杜鵑行（一作司空曙詩）,杜甫,古時杜宇稱望帝，魂作杜鵑何微細。跳枝竄葉樹木中，搶佯瞥捩雌隨雄。毛衣慘黑貌憔悴，眾鳥安肯相尊崇。隳形不敢棲華屋，短翮唯願巢深叢。穿皮啄朽觜欲禿，苦飢始得食一蟲。誰言養雛不自哺，此語亦足為愚蒙。聲音咽咽如有謂，號啼略與嬰兒同。口乾垂血轉迫促，似欲上訴於蒼穹。蜀人聞之皆起立，至今斅學效遺風，乃知變化不可窮。豈知昔日居深宮，嬪嬙左右如花紅。,
陪諸公上白帝城宴越公堂之作（越公楊素所建,杜甫,此堂存古制，城上俯江郊。落構垂雲雨，荒階蔓草茅。柱穿蜂溜蜜，棧缺燕添巢。坐接春杯氣，心傷豔蕊梢。英靈如過隙，宴衎願投膠。莫問東流水，生涯未即拋。,
舟泛洞庭（一作過洞庭湖）,杜甫,蛟室圍青草，龍堆擁白沙。護江盤古木，迎棹舞神鴉。破浪南風正，收帆畏日斜。雲山千萬疊，底處上仙槎。,
峽口二首,杜甫,峽口大江間，西南控百蠻。城欹連粉堞，岸斷更青山。開闢多天險，防隅一水關。亂離聞鼓角，秋氣動衰顏。時清關失險，世亂戟如林。去矣英雄事，荒哉割據心。蘆花留客晚，楓樹坐猿深。疲苶煩親故，諸侯數賜金。,
瞿唐懷古（以下草堂逸詩拾遺）,杜甫,西南萬壑注，勍敵兩崖開。地與山根裂，江從月窟來。削成當白帝，空曲隱陽臺。疏鑿功雖美，陶鈞力大哉。,
惜別行送劉僕射判官（僕射乃其主將劉乃僕射,杜甫,聞道南行市駿馬，不限匹數軍中須。襄陽幕府天下異，主將儉省憂艱虞。只收壯健勝鐵甲，豈因格鬥求龍駒。而今西北自反胡，騏驎蕩盡一匹無。龍媒真種在帝都，子孫永落西南隅。向非戎事備征伐，君肯辛苦越江湖。江湖凡馬多憔悴，衣冠往往乘蹇驢。樑公富貴於身疏，號令明白人安居。俸錢時散士子盡，府庫不為驕豪虛。以茲報主寸心赤，氣卻西戎回北狄。羅網群馬籍馬多，氣在驅馳出金帛。劉侯奉使光推擇，滔滔才略滄溟窄。杜陵老翁秋系船，扶病相識長沙驛。強梳白髮提胡盧，手把菊花路旁摘。九州兵革浩茫茫，三嘆聚散臨重陽。當杯對客忍流涕，君不覺老夫神內傷。,
宿鑿石浦（浦在湘潭縣西）,杜甫,早宿賓從勞，仲春江山麗。飄風過無時，舟楫敢不繫。回塘澹暮色，日沒眾星嘒。缺月殊未生，青燈死分翳。窮途多俊異，亂世少恩惠。鄙夫亦放蕩，草草頻卒歲。斯文憂患餘，聖哲垂彖系。,
夔府書懷四十韻,杜甫,昔罷河西尉，初興薊北師。不才名位晚，敢恨省郎遲。扈聖崆峒日，端居灩澦時。萍流仍汲引，樗散尚恩慈。遂阻雲臺宿，常懷湛露詩。翠華森遠矣，白首颯悽其。拙被林泉滯，生逢酒賦欺。文園終寂寞，漢閣自磷緇。病隔君臣議，慚紆德澤私。揚鑣驚主辱，拔劍撥年衰。社稷經綸地，風雲際會期。血流紛在眼，涕灑亂交頤。四瀆樓船泛，中原鼓角悲。賊壕連白翟，戰瓦落丹墀。先帝嚴靈寢，宗臣切受遺。恆山猶突騎，遼海競張旗。田父嗟膠漆，行人避蒺藜。總戎存大體，降將飾卑詞。楚貢何年絕，堯封舊俗疑。長吁翻北寇，一望卷西夷。不必陪玄圃，超然待具茨。凶兵鑄農器，講殿辟書帷。廟算高難測，天憂實在茲。形容真潦倒，答效莫支援。使者分王命，群公各典司。恐乖均賦斂，不似問瘡痍。萬里煩供給，孤城最怨思。綠林寧小患，雲夢欲難追。即事須嘗膽，蒼生可察眉。議堂猶集鳳，正觀是元龜。處處喧飛檄，家家急競錐。蕭車安不定，蜀使下何之。釣瀨疏墳籍，耕巖進弈棋。地蒸餘破扇，冬暖更纖絺。豺遘哀登楚，麟傷泣象尼。衣冠迷適越，藻繪憶遊睢。賞月延秋桂，傾陽逐露葵。大庭終反樸，京觀且殭屍。高枕虛眠晝，哀歌欲和誰。南宮載勳業，凡百慎交綏。,
宿花石戍（長沙有淥口、花石二戍）,杜甫,午辭空靈岑，夕得花石戍。岸疏開闢水，木雜今古樹。地蒸南風盛，春熱西日暮。四序本平分，氣候何回互。茫茫天造間，理亂豈恆數。系舟盤藤輪，策杖古樵路。罷人不在村，野圃泉自注。柴扉雖蕪沒，農器尚牢固。山東殘逆氣，吳楚守王度。誰能扣君門，下令減徵賦。,
鸚鵡（一作翦羽）,杜甫,鸚鵡含愁思，聰明憶別離。翠衿渾短盡，紅觜漫多知。未有開籠日，空殘舊宿枝。世人憐復損，何用羽毛奇。,
奉送魏六丈佑少府之交廣,杜甫,賢豪贊經綸，功成空名垂。子孫不振耀，歷代皆有之。鄭公四葉孫，長大常苦飢。眾中見毛骨，猶是麒麟兒。磊落貞觀事，致君樸直詞。家聲蓋六合，行色何其微。遇我蒼梧陰，忽驚會面稀。議論有餘地，公侯來未遲。虛思黃金貴，自笑青雲期。長卿久病渴，武帝元同時。季子黑貂敝，得無妻嫂欺。尚為諸侯客，獨屈州縣卑。南遊炎海甸，浩蕩從此辭。窮途仗神道，世亂輕土宜。解帆歲雲暮，可與春風歸。出入朱門家，華屋刻蛟螭。玉食亞王者，樂張遊子悲。侍婢豔傾城，綃綺輕霧霏。掌中琥珀鍾，行酒雙逶迤。新歡繼明燭，樑棟星辰飛。兩情顧盼合，珠碧贈於斯。上貴見肝膽，下貴不相疑。心事披寫間，氣酣達所為。錯揮鐵如意，莫避珊瑚枝。始兼逸邁興，終慎賓主儀。戎馬暗天宇，嗚呼生別離。,
垂白（一作白首）,杜甫,垂白馮唐老，清秋宋玉悲。江喧長少睡，樓迥獨移時。多難身何補，無家病不辭。甘從千日醉，未許七哀詩。,
隨章留後新亭會送諸君,杜甫,新亭有高會，行子得良時。日動映江幕，風鳴排檻旗。絕葷終不改，勸酒欲無詞。已墮峴山淚，因題零雨詩。,
奉贈李八丈判官（曛）,杜甫,我丈時英特，宗枝神堯後。珊瑚市則無，騄驥人得有。早年見標格，秀氣衝星斗。事業富清機，官曹正獨守。頃來樹嘉政，皆已傳眾口。艱難體貴安，冗長吾敢取。區區猶歷試，炯炯更持久。討論實解頤，操割紛應手。篋書積諷諫，宮闕限奔走。入幕未展材，秉鈞孰為偶。所親問淹泊，泛愛惜衰朽。垂白亂南翁，委身希北叟。真成窮轍鮒，或似喪家狗。秋枯洞庭石，風颯長沙柳。高興激荊衡，知音為回首。,
閬州奉送二十四舅使自京赴任青城,杜甫,聞道王喬舄，名因太史傳。如何碧雞使，把詔紫微天。秦嶺愁回馬，涪江醉泛船。青城漫汙雜，吾舅意悽然。,
愁坐,杜甫,高齋常見野，愁坐更臨門。十月山寒重，孤城月水昏。葭萌氐種迥，左擔犬戎存。終日憂奔走，歸期未敢論。,
孟氏（集有過孟十二倉曹十四主簿兄弟詩）,杜甫,孟氏好兄弟，養親唯小園。承顏胝手足，坐客強盤飧。負米力葵外，讀書秋樹根。卜鄰慚近舍，訓子學誰門。,
吾宗（衛倉曹崇簡）,杜甫,吾宗老孫子，質樸古人風。耕鑿安時論，衣冠與世同。在家常早起，憂國願年豐。語及君臣際，經書滿腹中。,
冬深（一作即日）,杜甫,花葉隨天意，江溪共石根。早霞隨類影，寒水各依痕。易下楊朱淚，難招楚客魂。風濤暮不穩，舍棹宿誰門。,
惠義寺送王少尹赴成都（得峰字）,杜甫,苒苒谷中寺，娟娟林表峰。闌干上處遠，結構坐來重。騎馬行春徑，衣冠起晚鐘。雲門青寂寂，此別惜相從。,
崔駙馬山亭宴集（京城東有崔惠童駙馬山池）,杜甫,蕭史幽棲地，林間蹋鳳毛。洑流何處入，亂石閉門高。客醉揮金碗，詩成得繡袍。清秋多宴會，終日困香醪。,
奉送郭中丞兼太僕卿充隴右節度使三十韻（郭,杜甫,詔發西山將，秋屯隴右兵。淒涼餘部曲，燀赫舊家聲。鵰鶚乘時去，驊騮顧主鳴。艱難須上策，容易即前程。斜日當軒蓋，高風捲旆旌。鬆悲天水冷，沙亂雪山清。和虜猶懷惠，防邊不敢驚。古來於異域，鎮靜示專征。燕薊奔封豕，周秦觸駭鯨。中原何慘黷，餘孽尚縱橫。箭入昭陽殿，笳吟細柳營。內人紅袖泣，王子白衣行。宸極祅星動，園陵殺氣平。空餘金碗出，無復繐帷輕。毀廟天飛雨，焚宮火徹明。罘罳朝共落，棆桷夜同傾。三月師逾整，群胡勢就烹。瘡痍親接戰，勇決冠垂成。妙譽期元宰，殊恩且列卿。幾時回節鉞，戮力掃欃槍。圭竇三千士，雲梯七十城。恥非齊說客，只似魯諸生。通籍微班忝，周行獨坐榮。隨肩趨漏刻，短髮寄簪纓。徑欲依劉表，還疑厭禰衡。漸衰那此別，忍淚獨含情。廢邑狐狸語，空村虎豹爭。人頻墜塗炭，公豈忘精誠。元帥調新律，前軍壓舊京。安邊仍扈從，莫作後功名。,
留別賈嚴二閣老兩院補闕（得雲字）,杜甫,田園須暫往，戎馬惜離群。去遠留詩別，愁多任酒醺。一秋常苦雨，今日始無雲。山路時吹角，那堪處處聞。,
宣政殿退朝晚出左掖（掖門在兩旁如人之臂掖,杜甫,天門日射黃金榜，春殿晴曛赤羽旗。宮草微微承委佩，爐煙細細駐遊絲。雲近蓬萊常好色，雪殘鳷鵲亦多時。侍臣緩步歸青瑣，退食從容出每遲。,
夜（一作秋夜客舍）,杜甫,露下天高秋水清，空山獨夜旅魂驚。疏燈自照孤帆宿，新月猶懸雙杵鳴。南菊再逢人臥病，北書不至雁無情。步蟾倚杖看牛鬥，銀漢遙應接鳳城。,
宿贊公房（京中大雲寺主謫此安置）,杜甫,杖錫何來此，秋風已颯然。雨荒深院菊，霜倒半池蓮。放逐寧違性，虛空不離禪。相逢成夜宿，隴月向人圓。,描寫秋天
雨晴（一作秋霽）,杜甫,天水秋雲薄，從西萬里風。今朝好晴景，久雨不妨農。塞柳行疏翠，山梨結小紅。胡笳樓上發，一雁入高空。,
夕烽,杜甫,夕烽來不近，每日報平安。塞上傳光小，雲邊落點殘。照秦通警急，過隴自艱難。聞道蓬萊殿，千門立馬看。,
送人從軍（時有吐蕃之役）,杜甫,弱水應無地，陽關已近天。今君渡沙磧，累月斷人煙。好武寧論命，封侯不計年。馬寒防失道，雪沒錦鞍韉。,
示侄佐（佐草堂在東柯谷）,杜甫,多病秋風落，君來慰眼前。自聞茅屋趣，只想竹林眠。滿谷山雲起，侵籬澗水懸。嗣宗諸子侄，早覺仲容賢。,
寄彭州高三十五使君適、虢州岑二十七長史,杜甫,故人何寂寞，今我獨淒涼。老去才難盡，秋來興甚長。物情尤可見，辭客未能忘。海內知名士，雲端各異方。高岑殊緩步，沈鮑得同行。意愜關飛動，篇終接混茫。舉天悲富駱，近代惜盧王。似爾官仍貴，前賢命可傷。諸侯非棄擲，半刺已翱翔。詩好幾時見，書成無信將。男兒行處是，客子鬥身強。羈旅推賢聖，沈綿抵咎殃。三年猶瘧疾，一鬼不銷亡。隔日搜脂髓，增寒抱雪霜。徒然潛隙地，有靦屢鮮妝。何太龍鍾極，於今出處妨。無錢居帝裡，盡室在邊疆。劉表雖遺恨，龐公至死藏。心微傍魚鳥，肉瘦怯豺狼。隴草蕭蕭白，洮雲片片黃。彭門劍閣外，虢略鼎湖旁。荊玉簪頭冷，巴箋染翰光。烏麻蒸續晒，丹橘露應嘗。豈異神仙宅，俱兼山水鄉。竹齋燒藥灶，花嶼讀書床。更得清新否，遙知對屬忙。舊官寧改漢，淳俗本歸唐。濟世宜公等，安貧亦士常。蚩尤終戮辱，胡羯漫猖狂。會待襖氛靜，論文暫裹糧。,
寄嶽州賈司馬六丈、巴州嚴八使君兩閣老五十韻,杜甫,衡嶽啼猿裡，巴州鳥道邊。故人俱不利，謫宦兩悠然。開闢乾坤正，榮枯雨露偏。長沙才子遠，釣瀨客星懸。憶昨趨行殿，殷憂捧御筵。討胡愁李廣，奉使待張騫。無復雲臺仗，虛修水戰船。蒼茫城七十，流落劍三千。畫角吹秦晉，旄頭俯澗瀍。小儒輕董卓，有識笑苻堅。浪作禽填海，那將血射天。萬方思助順，一鼓氣無前。陰散陳倉北，晴薰太白巔。亂麻屍積衛，破竹勢臨燕。法駕還雙闕，王師下八川。此時沾奉引，佳氣拂周旋。貔虎開金甲，麒麟受玉鞭。侍臣諳入仗，廄馬解登仙。花動朱樓雪，城凝碧樹煙。衣冠心慘愴，故老淚潺湲。哭廟悲風急，朝正霽景鮮。月分樑漢米，春得水衡錢。內蕊繁於纈，宮莎軟勝綿。恩榮同拜手，出入最隨肩。晚著華堂醉，寒重繡被眠。轡齊兼秉燭，書枉滿懷箋。每覺升元輔，深期列大賢。秉鈞方咫尺，鎩翮再聯翩。禁掖朋從改，微班性命全。青蒲甘受戮，白髮竟誰憐。弟子貧原憲，諸生老伏虔。師資謙未達，鄉黨敬何先。舊好腸堪斷，新愁眼欲穿。翠幹危棧竹，紅膩小湖蓮。賈筆論孤憤，嚴詩賦幾篇。定知深意苦，莫使眾人傳。貝錦無停織，朱絲有斷絃。浦鷗防碎首，霜鶻不空拳。地僻昏炎瘴，山稠隘石泉。且將棋度日，應用酒為年。典郡終微眇，治中實棄捐。安排求傲吏，比興展歸田。去去才難得，蒼蒼理又玄。古人稱逝矣，吾道卜終焉。隴外翻投跡，漁陽復控弦。笑為妻子累，甘與歲時遷。親故行稀少，兵戈動接聯。他鄉饒夢寐，失侶自屯邅。多病加淹泊，長吟阻靜便。如公盡雄俊，志在必騰鶱。,
寄楊五桂州譚（因州參軍段子之任）,杜甫,五嶺皆炎熱，宜人獨桂林。梅花萬里外，雪片一冬深。聞此寬相憶，為邦復好音。江邊送孫楚，遠附白頭吟。,
和裴迪登新津寺寄王侍郎（王時牧蜀）,杜甫,何限倚山木，吟詩秋葉黃。蟬聲集古寺，鳥影度寒塘。風物悲遊子，登臨憶侍郎。老夫貪佛日，隨意宿僧房。,
熟食日示宗文、宗武,杜甫,消渴遊江漢，羈棲尚甲兵。幾年逢熟食，萬里逼清明。松柏邛山路，風花白帝城。汝曹催我老，回首淚縱橫。,
所思（得台州鄭司戶虔訊息）,杜甫,鄭老身仍竄，台州信所傳。為農山澗曲，臥病海雲邊。世已疏儒素，人猶乞酒錢。徒勞望牛鬥，無計劚龍泉。,
不見（近無李白訊息）,杜甫,不見李生久，佯狂真可哀。世人皆欲殺，吾意獨憐才。敏捷詩千首，飄零酒一杯。匡山讀書處，頭白好歸來。,
覽物（一作峽中覽物）,杜甫,曾為掾吏趨三輔，憶在潼關詩興多。巫峽忽如瞻華嶽，蜀江猶似見黃河。舟中得病移衾枕，洞口經春長薜蘿。形勝有餘風土惡，幾時回首一高歌。,
涪江泛舟送韋班歸京（得山字）,杜甫,追餞同舟日，傷春一水間。飄零為客久，衰老羨君還。花遠重重樹，雲輕處處山。天涯故人少，更益鬢毛斑。,
愁（強戲為吳體）,杜甫,江草日日喚愁生，巫峽泠泠非世情。盤渦鷺浴底心性，獨樹花發自分明。十年戎馬暗萬國，異域賓客老孤城。渭水秦山得見否，人經罷病虎縱橫。,
郪城西原送李判官兄、武判官弟赴成都府,杜甫,憑高送所親，久坐惜芳辰。遠水非無浪，他山自有春。野花隨處發，官柳著行新。天際傷愁別，離筵何太頻。,
即事（一作天畔）,杜甫,天畔群山孤草亭，江中風浪雨冥冥。一雙白魚不受釣，三寸黃甘猶自青。多病馬卿無日起，窮途阮籍幾時醒。未聞細柳散金甲，腸斷秦川流濁涇。,
重題鄭氏東亭（在新安界）,杜甫,華亭入翠微，秋日亂清暉。崩石欹山樹，清漣曳水衣。紫鱗衝岸躍，蒼隼護巢歸。向晚尋徵路，殘雲傍馬飛。,
與任城許主簿遊南池（池在濟寧州境）,杜甫,秋水通溝洫，城隅進小船。晚涼看洗馬，森木亂鳴蟬。菱熟經時雨，蒲荒八月天。晨朝降白露，遙憶舊青氈。,
醉時歌（贈廣文館博士鄭虔）,杜甫,諸公袞袞登臺省，廣文先生官獨冷。甲第紛紛厭粱肉，廣文先生飯不足。先生有道出羲皇，先生有才過屈宋。德尊一代常轗軻，名垂萬古知何用。杜陵野客人更嗤，被褐短窄鬢如絲。日糴太倉五升米，時赴鄭老同襟期。得錢即相覓，沽酒不復疑。忘形到爾汝，痛飲真吾師。清夜沈沈動春酌，燈前細雨檐花落。但覺高歌有鬼神，焉知餓死填溝壑。相如逸才親滌器，子云識字終投閣。先生早賦歸去來，石田茅屋荒蒼苔。儒術於我何有哉，孔丘盜跖俱塵埃。不須聞此意慘愴，生前相遇且銜杯。,
望兜率寺,杜甫,樹密當山徑，江深隔寺門。霏霏雲氣重，閃閃浪花翻。不復知天大，空餘見佛尊。時應清盥罷，隨喜給孤園。,
奉同郭給事湯東靈湫作（驪山溫湯之東有龍湫,杜甫,東山氣鴻濛，宮殿居上頭。君來必十月，樹羽臨九州。陰火煮玉泉，噴薄漲巖幽。有時浴赤日，光抱空中樓。閬風入轍跡，曠原延冥搜。沸天萬乘動，觀水百丈湫。幽靈斯可佳，王命官屬休。初聞龍用壯，擘石摧林丘。中夜窟宅改，移因風雨秋。倒懸瑤池影，屈注蒼江流。味如甘露漿，揮弄滑且柔。翠旗澹偃蹇，雲車紛少留。簫鼓盪四溟，異香泱漭浮。鮫人獻微綃，曾祝沈豪牛。百祥奔盛明，古先莫能儔。坡陀金蝦蟆，出見蓋有由。至尊顧之笑，王母不肯收。復歸虛無底，化作長黃虯。飄飄青瑣郎，文彩珊瑚鉤。浩歌淥水曲，清絕聽者愁。,
陪李梓州、王閬州、蘇遂州、李果州四使君登,杜甫,春日無人境，虛空不住天。鶯花隨世界，樓閣寄山巔。遲暮身何得，登臨意惘然。誰能解金印，瀟灑共安禪。,
送何侍御歸朝（李梓州泛舟筵上作）,杜甫,舟楫諸侯餞，車輿使者歸。山花相映發，水鳥自孤飛。春日垂霜鬢，天隅把繡衣。故人從此去，寥落寸心違。,
江亭送眉州辛別駕升之（得蕪字）,杜甫,柳影含雲幕，江波近酒壺。異方驚會面，終宴惜征途。沙晚低風蝶，天晴喜浴鳧。別離傷老大，意緒日荒蕪。,
陪章留後侍御宴南樓（得風字）,杜甫,絕域長夏晚，茲樓清宴同。朝廷燒棧北，鼓角滿天東。屢食將軍第，仍騎御史驄。本無丹灶術，那免白頭翁。寇盜狂歌外，形骸痛飲中。野雲低渡水，檐雨細隨風。出號江城黑，題詩蠟炬紅。此身醒復醉，不擬哭途窮。,
九月一日過孟十二倉曹、十四主簿兄弟,杜甫,藜杖侵寒露，蓬門啟曙煙。力稀經樹歇，老困撥書眠。秋覺追隨盡，來因孝友偏。清談見滋味，爾輩可忘年。,
臺上（得涼字）,杜甫,改席臺能迥，留門月復光。雲行遺暑溼，山谷進風涼。老去一杯足，誰憐屢舞長。何須把官燭，似惱鬢毛蒼。,
季秋蘇五弟纓江樓夜宴崔十三評事、韋少府侄,杜甫,峽險江驚急，樓高月迥明。一時今夕會，萬里故鄉情。星落黃姑渚，秋辭白帝城。老人因酒病，堅坐看君傾。明月生長好，浮雲薄漸遮。悠悠照邊塞，悄悄憶京華。清動杯中物，高隨海上查。不眠瞻白兔，百過落烏紗。對月那無酒，登樓況有江。聽歌驚白鬢，笑舞拓秋窗。尊蟻添相續，沙鷗並一雙。盡憐君醉倒，更覺片心降。,
送王十五判官扶侍還黔中（得開字）,杜甫,大家東征逐子回，風生洲渚錦帆開。青青竹筍迎船出，日日江魚入饌來。離別不堪無限意，艱危深仗濟時才。黔陽信使應稀少，莫怪頻頻勸酒杯。,
五盤,杜甫,五盤雖雲險，山色佳有餘。仰凌棧道細，俯映江木疏。地僻無網罟，水清反多魚。好鳥不妄飛，野人半巢居。喜見淳樸俗，坦然心神舒。東郊尚格鬥，巨猾何時除。故鄉有弟妹，流落隨丘墟。成都萬事好，豈若歸吾廬。,
警急（時高公適領西川節度）,杜甫,才名舊楚將，妙略擁兵機。玉壘雖傳檄，鬆州會解圍。和親知拙計，公主漫無歸。青海今誰得，西戎實飽飛。,
積草嶺（同谷縣界）,杜甫,連峰積長陰，白日遞隱見。颼颼林響交，慘慘石狀變。山分積草嶺，路異明水縣。旅泊吾道窮，衰年歲時倦。卜居尚百里，休駕投諸彥。邑有佳主人，情如已會面。來書語絕妙，遠客驚深眷。食蕨不願餘，茅茨眼中見。,
戲寄崔評事表侄、蘇五表弟、韋大少府諸侄,杜甫,隱豹深愁雨，潛龍故起雲。泥多仍徑曲，心醉阻賢群。忍待江山麗，還披鮑謝文。高樓憶疏豁，秋興坐氛氳。,
發同谷縣（乾元二年十二月一日自隴右赴劍南,杜甫,賢有不黔突，聖有不暖席。況我飢愚人，焉能尚安宅。始來茲山中，休駕喜地僻。奈何迫物累，一歲四行役。忡忡去絕境，杳杳更遠適。停驂龍潭雲，回首白崖石。臨岐別數子，握手淚再滴。交情無舊深，窮老多慘慼。平生懶拙意，偶值棲遁跡。去住與願違，仰慚林間翮。,
章梓州橘亭餞成都竇少尹（得涼字）,杜甫,秋日野亭千橘香，玉盤錦席高雲涼。主人送客何所作，行酒賦詩殊未央。衰老應為難離別，賢聲此去有輝光。預傳籍籍新京尹，青史無勞數趙張。,
別崔潩因寄薛據、孟雲卿（內弟潩赴湖南幕職,杜甫,志士惜妄動，知深難固辭。如何久磨礪，但取不磷緇。夙夜聽憂主，飛騰急濟時。荊州過薛孟，為報欲論詩。,
投簡成、華兩縣諸子,杜甫,赤縣官曹擁材傑，軟裘快馬當冰雪。長安苦寒誰獨悲，杜陵野老骨欲折。南山豆苗早荒穢，青門瓜地新凍裂。鄉里兒童項領成，朝廷故舊禮數絕。自然棄擲與時異，況乃疏頑臨事拙。飢臥動即向一旬，敝裘何啻聯百結。君不見空牆日色晚，此老無聲淚垂血。,
薄暮,杜甫,江水長流地，山雲薄暮時。寒花隱亂草，宿鳥擇深枝。舊國見何日，高秋心苦悲。人生不再好，鬢髮白成絲。,
城上（一作空城）,杜甫,草滿巴西綠，空城白日長。風吹花片片，春動水茫茫。八駿隨天子，群臣從武皇。遙聞出巡守，早晚遍遐荒。,
傷春五首（巴閬僻遠傷春罷始知春前已收宮闕,杜甫,天下兵雖滿，春光日自濃。西京疲百戰，北闕任群凶。關塞三千里，煙花一萬重。蒙塵清路急，御宿且誰供。殷復前王道，周遷舊國容。蓬萊足雲氣，應合總從龍。鶯入新年語，花開滿故枝。天青風捲幔，草碧水通池。牢落官軍速，蕭條萬事危。鬢毛元自白，淚點向來垂。不是無兄弟，其如有別離。巴山春色靜，北望轉逶迤。日月還相鬥，星辰屢合圍。不成誅執法，焉得變危機。大角纏兵氣，鉤陳出帝畿。煙塵昏御道，耆舊把天衣。行在諸軍闕，來朝大將稀。賢多隱屠釣，王肯載同歸。再有朝廷亂，難知訊息真。近傳王在洛，複道使歸秦。奪馬悲公主，登車泣貴嬪。蕭關迷北上，滄海欲東巡。敢料安危體，猶多老大臣。豈無嵇紹血，沾灑屬車塵。聞說初東幸，孤兒卻走多。難分太倉粟，競棄魯陽戈。胡虜登前殿，王公出御河。得無中夜舞，誰憶大風歌。春色生烽燧，幽人泣薜蘿。君臣重修德，猶足見時和。,
寒食夜蘇二宅,杜甫,寒食明堪坐，春參夕已垂。好風經柳葉，清風照花枝。客淚聞歌掩，歸心畏酒知。佳辰邀賞遍，忽忽更何為？,
寄杜位（頃者與位同在故嚴尚書幕）,杜甫,寒日經檐短，窮猿失木悲。峽中為客恨，江上憶君時。天地身何在，風塵病敢辭。封書兩行淚，沾灑裛新詩。,
奉寄高常侍（一作寄高三十五大夫）,杜甫,汶上相逢年頗多，飛騰無那故人何。總戎楚蜀應全未，方駕曹劉不啻過。今日朝廷須汲黯，中原將帥憶廉頗。天涯春色催遲暮，別淚遙添錦水波。,
奉寄別馬巴州（時甫除京兆功曹在東川）,杜甫,勳業終歸馬伏波，功曹非復漢蕭何。扁舟繫纜沙邊久，南國浮雲水上多。獨把魚竿終遠去，難隨鳥翼一相過。知君未愛春湖色，興在驪駒白玉珂。,
別蘇徯（赴湖南幕）,杜甫,故人有遊子，棄擲傍天隅。他日憐才命，居然屈壯圖。十年猶塌翼，絕倒為驚籲。消渴今如在，提攜愧老夫。豈知臺閣舊，先拂鳳凰雛。得實翻蒼竹，棲枝把翠梧。北辰當宇宙，南嶽據江湖。國帶風塵色，兵張虎豹符。數論封內事，揮發府中趨。贈爾秦人策，莫鞭轅下駒。,
奉漢中王手札報韋侍御、蕭尊師亡,杜甫,秋日蕭韋逝，淮王報峽中。少年疑柱史，多術怪仙公。不但時人惜，只應吾道窮。一哀侵疾病，相識自兒童。處處鄰家笛，飄飄客子蓬。強吟懷舊賦，已作白頭翁。,
嚴氏溪放歌行（溪在閬州東百餘裡）,杜甫,天下甲馬未盡銷，豈免溝壑常漂漂。劍南歲月不可度，邊頭公卿仍獨驕。費心姑息是一役，肥肉大酒徒相要。嗚呼古人已糞土，獨覺志士甘漁樵。況我飄轉無定所，終日慼慼忍羈旅。秋宿霜溪素月高，喜得與子長夜語。東遊西還力實倦，從此將身更何許。知子鬆根長茯苓，遲暮有意來同煮。,
孤雁（一作後飛雁）,杜甫,孤雁不飲啄，飛鳴聲念群。誰憐一片影，相失萬重雲。望盡似猶見，哀多如更聞。野鴉無意緒，鳴噪自紛紛。,孤獨
冬狩行（時梓州刺史章彝兼侍御史留後東川）,杜甫,君不見東川節度兵馬雄，校獵亦似觀成功。夜發猛士三千人，清晨合圍步驟同。禽獸已斃十七八，殺聲落日回蒼穹。幕前生致九青兕，駱駝礨峞垂玄熊。東西南北百里間，彷彿蹴踏寒山空。有鳥名鴝鵒，力不能高飛逐走蓬。肉味不足登鼎俎，何為見羈虞羅中。春蒐冬狩侯得同，使君五馬一馬驄。況今攝行大將權，號令頗有前賢風。飄然時危一老翁，十年厭見旌旗紅。喜君士卒甚整肅，為我回轡擒西戎。草中狐兔盡何益，天子不在咸陽宮。朝廷雖無幽王禍，得不哀痛塵再蒙。嗚呼，得不哀痛塵再蒙。,
遣意二首,杜甫,囀枝黃鳥近，泛渚白鷗輕。一徑野花落，孤村春水生。衰年催釀黍，細雨更移橙。漸喜交遊絕，幽居不用名。檐影微微落，津流脈脈斜。野船明細火，宿雁聚圓沙。雲掩初弦月，香傳小樹花。鄰人有美酒，稚子夜能賒。,
玉腕騮（江陵節度衛公馬也）,杜甫,聞說荊南馬，尚書玉腕騮。頓驂飄赤汗，跼蹐顧長楸。胡虜三年入，乾坤一戰收。舉鞭如有問，欲伴習池遊。,
玉臺觀（滕王造）,杜甫,中天積翠玉臺遙，上帝高居絳節朝。遂有馮夷來擊鼓，始知嬴女善吹簫。江光隱見黿鼉窟，石勢參差烏鵲橋。更肯紅顏生羽翼，便應黃髮老漁樵。,
遠懷舍弟穎、觀等,杜甫,陽翟空知處，荊南近得書。積年仍遠別，多難不安居。江漢春風起，冰霜昨夜除。雲天猶錯莫，花萼尚蕭疏。對酒都疑夢，吟詩正憶渠。舊時元日會，鄉黨羨吾廬。,
倚杖（鹽亭縣作）,杜甫,看花雖郭內，倚杖即溪邊。山縣早休市，江橋春聚船。狎鷗輕白浪，歸雁喜青天。物色兼生意，淒涼憶去年。,
陪王漢州留杜綿州泛房公西湖（房琯刺漢州時,杜甫,舊相恩追後，春池賞不稀。闕庭分未到，舟楫有光輝。豉化蓴絲熟，刀鳴鱠縷飛。使君雙皁蓋，灘淺正相依。,
春夜峽州田侍御長史津亭留宴（得筵字）,杜甫,北斗三更席，西江萬里船。杖藜登水榭，揮翰宿春天。白髮煩多酒，明星惜此筵。始知雲雨峽，忽盡下牢邊。,
高楠,杜甫,楠樹色冥冥，江邊一蓋青。近根開藥圃，接葉制茅亭。落景陰猶合，微風韻可聽。尋常絕醉困，臥此片時醒。,
舟前小鵝兒（漢州城西北角官池作官池即房公,杜甫,鵝兒黃似酒，對酒愛新鵝。引頸嗔船逼，無行亂眼多。翅開遭宿雨，力小困滄波。客散層城暮，狐狸奈若何。,
乘雨入行軍六弟宅,杜甫,曙角凌雲罷，春城帶雨長。水花分塹弱，巢燕得泥忙。令弟雄軍佐，凡才汙省郎。萍漂忍流涕，衰颯近中堂。,
宴胡侍御書堂（李尚書之芳、鄭祕監審同集歸,杜甫,江湖春欲暮，牆宇日猶微。暗暗春籍滿，輕輕花絮飛。翰林名有素，墨客興無違。今夜文星動，吾儕醉不歸。,
贈鄭十八賁（雲安令）,杜甫,溫溫士君子，令我懷抱盡。靈芝冠眾芳，安得闕親近。遭亂意不歸，竄身跡非隱。細人尚姑息，吾子色愈謹。高懷見物理，識者安肯哂。卑飛欲何待，捷徑應未忍。示我百篇文，詩家一標準。羈離交屈宋，牢落值顏閔。水陸迷畏途，藥餌駐修軫。古人日以遠，青史字不泯。步趾詠唐虞，追隨飯葵堇。數杯資好事，異味煩縣尹。心雖在朝謁，力與願矛盾。抱病排金門，衰容豈為敏。,
暮春陪李尚書、李中丞過鄭監湖亭泛舟（得過,杜甫,海內文章伯，湖邊意緒多。玉尊移晚興，桂楫帶酣歌。春日繁魚鳥，江天足芰荷。鄭莊賓客地，衰白遠來過。,
夏日楊長寧宅送崔侍御、常正字入京（得深字,杜甫,醉酒揚雄宅，升堂子賤琴。不堪垂老鬢，還對欲分襟。天地西江遠，星辰北斗深。烏臺俯麟閣，長夏白頭吟。,
多病執熱奉懷李尚書（之芳）,杜甫,衰年正苦病侵凌，首夏何須氣鬱蒸。大水淼茫炎海接，奇峰硉兀火雲升。思沾道暍黃梅雨，敢望宮恩玉井冰。不是尚書期不顧，山陰野雪興難乘。,
寄裴施州（裴冕坐李輔國貶施州刺史）,杜甫,廊廟之具裴施州，宿昔一逢無此流。金鐘大鏞在東序，冰壺玉衡懸清秋。自從相遇感多病，三歲為客寬邊愁。堯有四嶽明至理，漢二千石真分憂。幾度寄書白鹽北，苦寒贈我青羔裘。霜雪回光避錦袖，龍蛇動篋蟠銀鉤。紫衣使者辭覆命，再拜故人謝佳政。將老已失子孫憂，後來況接才華盛。,
官池春雁二首,杜甫,自古稻粱多不足，至今鸂鶒亂為群。且休悵望看春水，更恐歸飛隔暮雲。青春欲盡急還鄉，紫塞寧論尚有霜。翅在雲天終不遠，力微矰繳絕須防。,
投簡梓州幕府兼韋十郎官,杜甫,幕下郎官安穩無，從來不奉一行書。固知貧病人須棄，能使韋郎跡也疏。,
嚴鄭公階下新鬆（得沾字）,杜甫,弱質豈自負，移根方爾瞻。細聲聞玉帳，疏翠近珠簾。未見紫煙集，虛蒙清露沾。何當一百丈，欹蓋擁高檐。,
嚴鄭公宅同詠竹（得香字）,杜甫,綠竹半含籜，新梢才出牆。色侵書帙晚，陰過酒樽涼。雨洗娟娟淨，風吹細細香。但令無剪伐，會見拂雲長。,
奉觀嚴鄭公廳事岷山沱江畫圖十韻（得忘字）,杜甫,沱水流中座，岷山到此堂。白波吹粉壁，青嶂插雕樑。直訝杉鬆冷，兼疑菱荇香。雪雲虛點綴，沙草得微茫。嶺雁隨毫末，川蜺飲練光。霏紅洲蕊亂，拂黛石蘿長。暗谷非關雨，丹楓不為霜。秋成玄圃外，景物洞庭旁。繪事功殊絕，幽襟興激昂。從來謝太傅，丘壑道難忘。,
晚秋陪嚴鄭公摩訶池泛舟（得溪字。池在張儀,杜甫,湍駛風醒酒，船回霧起堤。高城秋自落，雜樹晚相迷。坐觸鴛鴦起，巢傾翡翠低。莫須驚白鷺，為伴宿清溪。,
江陵節度陽城郡王新樓成王請嚴侍御判官賦七,杜甫,樓上炎天冰雪生，高飛燕雀賀新成。碧窗宿霧濛濛溼，朱栱浮雲細細輕。杖鉞褰帷瞻具美，投壺散帙有餘清。自公多暇延參佐，江漢風流萬古情。,
毒熱寄簡崔評事十六弟,杜甫,大暑運金氣，荊揚不知秋。林下有塌翼，水中無行舟。千室但掃地，閉關人事休。老夫轉不樂，旅次兼百憂。蝮蛇暮偃蹇，空床難暗投。炎宵惡明燭，況乃懷舊丘。開襟仰內弟，執熱露白頭。束帶負芒刺，接居成阻修。何當清霜飛，會子臨江樓。載聞大易義，諷興詩家流。蘊藉異時輩，檢身非苟求。皇皇使臣體，信是德業優。楚材擇杞梓，漢苑歸驊騮。短章達我心，理為識者籌。,
無題,李商隱,相見時難別亦難，東風無力百花殘。春蠶到死絲方盡，蠟炬成灰淚始幹。曉鏡但愁雲鬢改，夜吟應覺月光寒。蓬山此去無多路，青鳥殷勤為探看。,愛情詩，思念詩，唐詩三百首，初中
無題,李商隱,昨夜星辰昨夜風，畫樓西畔桂堂東。身無綵鳳雙飛翼，心有靈犀一點通。隔座送鉤春酒暖，分曹射覆蠟燈紅。嗟餘聽鼓應官去，走馬蘭臺類轉蓬。,愛情詩，唐詩三百首
錦瑟,李商隱,錦瑟無端五十弦，一弦一柱思華年。莊生曉夢迷蝴蝶，望帝春心託杜鵑。滄海月明珠有淚，藍田日暖玉生煙。此情可待成追憶，只是當時已惘然。,愛情詩，思念詩，唐詩三百首
無題,李商隱,萬里風波一葉舟，憶歸初罷更夷猶。碧江地沒元相引，黃鶴沙邊亦少留。益德冤魂終報主，阿童高義鎮橫秋。人生豈得長無謂，懷古思鄉共白頭。,
無題,李商隱,白道縈迴入暮霞，斑騅嘶斷七香車。春風自共何人笑，枉破陽城十萬家。,
無題,李商隱,八歲偷照鏡，長眉已能畫。十歲去踏青，芙蓉作裙衩。十二學彈箏，銀甲不曾卸。十四藏六親，懸知猶未嫁。十五泣春風，背面鞦韆下。,愛情詩
無題,李商隱,近知名阿侯，住處小江流。腰細不勝舞，眉長惟是愁。黃金堪作屋，何不作重樓。,
無題,李商隱,照樑初有情，出水舊知名。裙衩芙蓉小，釵茸翡翠輕。錦長書鄭重，眉細恨分明。莫近彈棋局，中心最不平。,
無題,李商隱,紫府仙人號寶燈，雲漿未飲結成冰。如何雪月交光夜，更在瑤臺十二層。,
夜雨寄北,李商隱,君問歸期未有期，巴山夜雨漲秋池。何當共剪西窗燭，卻話巴山夜雨時。,愛情詩，描寫雨，思念詩，唐詩三百首，初中，高中
蟬,李商隱,本以高難飽，徒勞恨費聲。五更疏欲斷，一樹碧無情。薄宦梗猶泛，故園蕪已平。煩君最相警，我亦舉家清。,唐詩三百首
嫦娥,李商隱,雲母屏風燭影深，長河漸落曉星沉。嫦娥應悔偷靈藥，碧海青天夜夜心。,唐詩三百首，小學，孤獨
馬嵬,李商隱,海外徒聞更九州，他生未卜此生休。空聞虎旅傳宵柝，無復雞人報曉籌。此日六軍同駐馬，當時七夕笑牽牛。如何四紀為天子，不及盧家有莫愁。,諷刺詩
樂遊原,李商隱,萬樹鳴蟬隔岸虹，樂遊原上有西風。羲和自趁虞泉宿，不放斜陽更向東。,
樂遊原,李商隱,春夢亂不記，春原登已重。青門弄煙柳，紫閣舞雲鬆。拂硯輕冰散，開尊綠酎濃。無悰託詩遣，吟罷更無悰。,
賈生,李商隱,宣室求賢訪逐臣，賈生才調更無倫。可憐夜半虛前席，不問蒼生問鬼神。,唐詩三百首，懷才不遇
登樂遊原,李商隱,向晚意不適，驅車登古原。夕陽無限好，只是近黃昏。,哲理詩，唐詩三百首，惜時
隋宮,李商隱,乘興南遊不戒嚴，九重誰省諫書函。春風舉國裁宮錦，半作障泥半作帆。,唐詩三百首，懷古詩，諷刺詩
隋宮,李商隱,紫泉宮殿鎖煙霞，欲取蕪城作帝家。玉璽不緣歸日角1，錦帆應是到天涯。於今腐草無瑩火，終古垂楊有暮鴉。地下若逢陳後主2，豈宜重問後庭花。,唐詩三百首，諷刺詩
春雨,李商隱,悵臥新春白袷衣，白門寥落意多違。紅樓隔雨相望冷，珠箔飄燈獨自歸。遠路應悲春晼晚，殘霄猶得夢依稀。玉鐺緘札何由達，萬里雲羅一雁飛。,愛情詩，描寫雨，唐詩三百首
晚晴,李商隱,深居府夾城，春去夏猶清。天意憐幽草，人間重晚晴。並添高閣迥，微注小窗明。越鳥巢幹後，歸飛體更輕。,描寫夏天
晚晴,李商隱,深居俯夾城，春去夏猶清。天意憐幽草，人間重晚晴。並添高閣迥，微注小窗明。越鳥巢幹後，歸飛體更輕。,
落花,李商隱,高閣客竟去，小園花亂飛。參差連曲陌，迢遞送斜暉。腸斷未忍掃，眼穿仍欲歸。芳心向春盡，所得是沾衣。,描寫花，唐詩三百首
霜月,李商隱,初聞徵雁已無蟬，百尺樓臺水接天。青女素娥俱耐冷，月中霜裡鬥嬋娟。,描寫秋天，描寫月亮
風雨,李商隱,淒涼寶劍篇，羈泊欲窮年。黃葉仍風雨，青樓自管絃。新知遭薄俗，舊好隔良緣。心斷新豐酒，銷愁鬥幾千。,唐詩三百首，懷才不遇
柳,李商隱,江南江北雪初消，漠漠輕黃惹嫩條。灞岸已攀行客手，楚宮先騁舞姬腰。清明帶雨臨官道，晚日含風拂野橋。如線如絲正牽恨，王孫歸路一何遙。,
柳,李商隱,為有橋邊拂面香，何曾自敢佔流光。後庭玉樹承恩澤，不信年華有斷腸。,
柳,李商隱,曾逐東風拂舞筵，樂遊春苑斷腸天。如何肯到清秋日，已帶斜陽又帶蟬。,描寫柳
柳,李商隱,動春何限葉，撼曉幾多枝。解有相思否，應無不舞時。絮飛藏皓蝶，帶弱露黃鸝。傾國宜通體，誰來獨賞眉。,
柳,李商隱,柳映江潭底有情，望中頻遣客心驚。巴雷隱隱千山外，更作章臺走馬聲。,
牡丹,李商隱,壓徑復緣溝，當窗又映樓。終銷一國破，不啻萬金求。鸞鳳戲三島，神仙居十洲。應憐萱草淡，卻得號忘憂。,
牡丹,李商隱,錦幃初卷衛夫人，繡被猶堆越鄂君。垂手亂翻雕玉佩，招腰爭舞鬱金裙。石家蠟燭何曾剪，荀令香爐可待薰。我是夢中傳彩筆，欲書花葉寄朝雲。,
瑤池,李商隱,瑤池阿母綺窗開，黃竹歌聲動地哀。八駿日行三萬裡，穆王何事不重來。,唐詩三百首，諷刺詩
韓碑,李商隱,元和天子神武姿，彼何人哉軒與羲。誓將上雪列聖恥，坐法宮中朝四夷。淮西有賊五十載，封狼生貙貙生羆。不據山河據平地，長戈利矛日可麾。帝得聖相相曰度，賊斫不死神扶持。腰懸相印作都統，陰風慘澹天王旗。愬武古通作牙爪，儀曹外郎載筆隨。行軍司馬智且勇，十四萬眾猶虎貔。入蔡縛賊獻太廟，功無與讓恩不訾。帝曰汝度功第一，汝從事愈宜為辭。愈拜稽首蹈且舞，金石刻畫臣能為。古者世稱大手筆，此事不繫於職司。當仁自古有不讓，言訖屢頷天子頤。公退齋戒坐小閣，濡染大筆何淋漓。點竄堯典舜典字，塗改清廟生民詩。文成破體書在紙，清晨再拜鋪丹墀。表曰臣愈昧死上，詠神聖功書之碑。碑高三丈字如鬥，負以靈鰲蟠以螭。句奇語重喻者少，讒之天子言其私。長繩百尺拽碑倒，粗砂大石相磨治。公之斯文若元氣，先時已入人肝脾。湯盤孔鼎有述作，今無其器存其辭。嗚呼聖王及聖相，相與烜赫流淳熙。公之斯文不示後，曷與三五相攀追。願書萬本誦萬遍，口角流沫右手胝。傳之七十有二代，以為封禪玉檢明堂基。,唐詩三百首
涼思,李商隱,客去波平檻，蟬休露滿枝。永懷當此節，倚立自移時。北斗兼春遠，南陵寓使遲。天涯占夢數，疑誤有新知。,唐詩三百首
無題二首,李商隱,鳳尾香羅薄幾重，碧文圓頂夜深縫。扇裁月魄羞難掩，車走雷聲語未通。曾是寂寥金燼暗，斷無訊息石榴紅。斑騅只系垂楊岸，何處西南待好風。重幃深下莫愁堂，臥後清宵細細長。神女生涯元是夢，小姑居處本無郎。風波不信菱枝弱，月露誰教桂葉香。直道相思了無益，未妨惆悵是清狂。,思念詩，唐詩三百首
無題二首,李商隱,來是空言去絕蹤，月斜樓上五更鐘。夢為遠別啼難喚，書被催成墨未濃。蠟照半籠金翡翠，麝薰微度繡芙蓉。劉郎已恨蓬山遠，更隔蓬山一萬重。颯颯東風細雨來，芙蓉塘外有輕雷。金蟾齧鎖燒香入，玉虎牽絲汲井回。賈氏窺簾韓掾少，宓妃留枕魏王才。春心莫共花爭發，一寸相思一寸灰。,愛情詩，思念詩，唐詩三百首
詠史,李商隱,歷覽前賢國與家，成由勤儉破由奢。何須琥珀方為枕，豈得真珠始是車。運去不逢青海馬，力窮難拔蜀山蛇。幾人曾預南薰曲，終古蒼梧哭翠華。,懷古詩
北青蘿,李商隱,殘陽西入崦，茅屋訪孤僧。落葉人何在，寒雲路幾層。獨敲初夜磬，閒倚一枝藤。世界微塵裡，吾寧愛與憎。,唐詩三百首
籌筆驛,李商隱,猿鳥猶疑畏簡書，風雲常為護儲胥。徒令上將揮神筆，終見降王走傳車。管樂有才終不忝，關張無命欲何如。他年錦裡經祠廟，梁父吟成恨有餘。,唐詩三百首，懷古詩
寄令狐郎中,李商隱,嵩雲秦樹久離居，雙鯉迢迢一紙書。休問梁園舊賓客，茂陵秋雨病相如。,友情詩，思念詩，唐詩三百首
為有,李商隱,為有云屏無限嬌，鳳城寒盡怕春宵。無端嫁得金龜婿，辜負香衾事早朝。,唐詩三百首
離思,李商隱,氣盡前溪舞，心酸子夜歌。峽雲尋不得，溝水欲如何。朔雁傳書絕，湘篁染淚多。無由見顏色，還自託微波。,
憶梅,李商隱,定定住天涯，依依向物華。寒梅最堪恨，常作去年花。,描寫梅花
雨,李商隱,摵摵度瓜園，依依傍竹軒。秋池不自冷，風葉共成喧。窗迥有時見，檐高相續翻。侵宵送書雁，應為稻粱恩。,
月,李商隱,池上與橋邊，難忘復可憐。簾開最明夜，簟卷已涼天。流處水花急，吐時雲葉鮮。姮娥無粉黛，只是逞嬋娟。,
月,李商隱,過水穿樓觸處明，藏人帶樹遠含清。初生欲缺虛惆悵，未必圓時即有情。,
天涯,李商隱,春日在天涯，天涯日又斜。鶯啼如有淚，為溼最高花。,
重過聖女祠,李商隱,白石巖扉碧蘚滋，上清淪謫得歸遲。一春夢雨常飄瓦，盡日靈風不滿旗。萼綠華來無定所，杜蘭香去未移時。玉郎會此通仙籍，憶向天階問紫芝。,
花下醉,李商隱,尋芳不覺醉流霞，倚樹沉眠日已斜。客散酒醒深夜後，更持紅燭賞殘花。,
無題四首,李商隱,（其一）來是空言去絕蹤，月斜樓上五更鐘。夢為遠別啼難喚，書被催成墨未濃。蠟照半籠金翡翠，麝薰微度繡芙蓉。劉郎已恨蓬山遠，更隔蓬山一萬重。（其二）颯颯東風細雨來，芙蓉塘外有輕雷。金蟾齧鎖燒香入，玉虎牽絲汲井回。賈氏窺簾韓掾少，宓妃留枕魏王才。春心莫共花爭發，一寸相思一寸灰。（其四）何處哀箏隨急管，櫻花永巷垂楊岸。東家老女嫁不售，白日當天三月半。溧陽公主年十四，清明暖後同牆看。歸來展轉到五更，樑間燕子聞長嘆。王十二兄與畏之員外相訪，見招小飲，時予以悼亡日近，不去，因寄。謝傅門庭舊末行，今朝歌管屬檀郎。更無人處簾垂地，欲拂塵時簟竟床。嵇氏幼男猶可憫，左家嬌女豈能望？愁霖腹疾俱難遣，萬里西風夜正長。,
七夕,李商隱,鸞扇斜分鳳幄開，星橋橫過鵲飛回。爭將世上無期別，換得年年一度來。,
春日,李商隱,欲入盧家白玉堂，新春催破舞衣裳。蝶銜紅蕊蜂銜粉，共助青樓一日忙。,
贈荷花,李商隱,世間花葉不相倫，花入金盆葉作塵。惟有綠荷紅菡萏，,描寫荷花，讚美詩
贈柳,李商隱,章臺從掩映，郢路更參差。見說風流極，來當婀娜時。橋回行欲斷，堤遠意相隨。忍放花如雪，青樓撲酒旗。,
細雨,李商隱,帷飄白玉堂，簟卷碧牙床。楚女當時意，蕭蕭發彩涼。,
細雨,李商隱,蕭灑傍回汀，依微過短亭。氣涼先動竹，點細未開萍。稍促高高燕，微疏的的螢。故園菸草色，仍近五門青。,
淚,李商隱,永巷長年怨綺羅，離情終日思風波。湘江竹上痕無限，峴首碑前灑幾多。人去紫臺秋入塞，兵殘楚帳夜聞歌。朝來灞水橋邊問，未抵青袍送玉珂。,
代贈,李商隱,楊柳路盡處，芙蓉湖上頭。雖同錦步障，獨映鈿箜篌。鴛鴦可羨頭俱白，飛去飛來煙雨秋。,
代贈,李商隱,樓上黃昏慾望休，玉梯橫絕月中鉤。芭蕉不展丁香結，同向春風各自愁。,思念詩
曲江,李商隱,望斷平時翠輦過，空聞子夜鬼悲歌。金輿不返傾城色，玉殿猶分下苑波。死憶華亭聞唳鶴，老憂王室泣銅駝。天荒地變心雖折，若比傷春意未多。,
微雨,李商隱,初隨林靄動，稍共夜涼分。窗迥侵燈冷，庭虛近水聞。,
二月二日,李商隱,二月二日江上行，東風日暖聞吹笙。花須柳眼各無賴，紫蝶黃蜂俱有情。萬里憶歸元亮井，三年從事亞夫營。新灘莫悟遊人意，更作風檐夜雨聲。,
謁山,李商隱,從來系日乏長繩，水去雲回恨不勝。欲就麻姑買滄海，一杯春露冷如冰。,
有感,李商隱,中路因循我所長，古來才命兩相妨。勸君莫強安蛇足，一盞芳醪不得嘗。,
贈劉司戶蕡,李商隱,江風揚浪動雲根，重碇危檣白日昏。已斷燕鴻初起勢，更驚騷客後歸魂。漢廷急詔誰先入，楚路高歌自欲翻。萬里相逢歡復泣，鳳巢西隔九重門。,
有感,李商隱,非關宋玉有微辭，卻是襄王夢覺遲。一自高唐賦成後，楚天雲雨盡堪疑。,
北齊二首,李商隱,一笑相傾國便亡，何勞荊棘始堪傷。小憐玉體橫陳夜，已報周師入晉陽。巧笑知堪敵萬幾，傾城最在著戎衣。晉陽已陷休回顧，更請君王獵一圍。,
端居,李商隱,遠書歸夢兩悠悠，只有空床敵素秋。階下青苔與紅樹，雨中寥落月中愁。,思鄉詩
暮秋獨遊曲江,李商隱,荷葉生時春恨生，荷葉枯時秋恨成。深知身在情長在，悵望江頭江水聲。,愛情詩，思念詩
正月崇讓宅,李商隱,密鎖重關掩綠苔，廊深閣迥此徘徊。先知風起月含暈，尚自露寒花未開。蝙拂簾旌終展轉，鼠翻窗網小驚猜。背燈獨共餘香語，不覺猶歌起夜來。,
蜂,李商隱,小苑華池爛熳通，後門前檻思無窮。宓妃腰細才勝露，趙後身輕欲倚風。紅壁寂寥崖蜜盡，碧簾迢遞霧巢空。青陵粉蝶休離恨，長定相逢二月中。,
荷花,李商隱,都無色可並，不奈此香何。瑤席乘涼設，金羈落晚過。回衾燈照綺，渡襪水沾羅。預想前秋別，離居夢棹歌。,
九日,李商隱,曾共山翁把酒時，霜天白菊繞階墀。十年泉下無人問，九日樽前有所思。不學漢臣栽苜蓿，空教楚客詠江蘺。郎君官貴施行馬，東閣無因再得窺。,
南朝,李商隱,地險悠悠天險長，金陵王氣應瑤光。休誇此地分天下，只得徐妃半面妝。,
南朝,李商隱,玄武湖中玉漏催，雞鳴埭口繡襦回。誰言瓊樹朝朝見，不及金蓮步步來。敵國軍營漂木柹，前朝神廟鎖煙煤。滿宮學士皆顏色，江令當年只費才。,
哭劉司戶蕡,李商隱,路有論冤謫，言皆在中興。空聞遷賈誼，不待相孫弘。江闊惟回首，天高但撫膺。去年相送地，春雪滿黃陵。,
風,李商隱,迥拂來鴻急，斜催別燕高。已寒休慘淡，更遠尚呼號。楚色分西塞，夷音接下牢。歸舟天外有，一為戒波濤。,
風,李商隱,撩釵盤孔雀，惱帶拂鴛鴦。羅薦誰教近，齋時鎖洞房。,
菊,李商隱,暗暗淡淡紫，融融冶冶黃。陶令籬邊色，羅含宅裡香。幾時禁重露，實是怯殘陽。願泛金鸚鵡，升君白玉堂。,
夢澤,李商隱,夢澤悲風動白茅，楚王葬盡滿城嬌。未知歌舞能多少，虛減宮廚為細腰。,
相思,李商隱,相思樹上合歡枝，紫鳳青鸞共羽儀。腸斷秦臺吹管客，日西春盡到來遲。,
悼傷後赴東蜀闢至散關遇雪,李商隱,劍外從軍遠，無家與寄衣。散關三尺雪，迴夢舊鴛機。,描寫雪
春遊,李商隱,橋峻斑騅疾，川長白鳥高。煙輕惟潤柳，風濫欲吹桃。徙倚三層閣，摩挲七寶刀。庾郎年最少，青草妒春袍。,
銀河吹笙,李商隱,悵望銀河吹玉笙，樓寒院冷接平明。重衾幽夢他年斷，別樹羈雌昨夜驚。月榭故香因雨發，風簾殘燭隔霜清。不須浪作緱山意，湘瑟秦簫自有情。,
流鶯,李商隱,流鶯漂盪復參差，渡陌臨流不自持。巧囀豈能無本意，良辰未必有佳期。風朝露夜陰晴裡，萬戶千門開閉時。曾苦傷春不忍聽，鳳城何處有花枝。,
聖女祠,李商隱,鬆篁臺殿蕙香幃，龍護瑤窗鳳掩扉。無質易迷三裡霧，不寒長著五銖衣。人間定有崔羅什，天上應無劉武威。寄問釵頭雙白燕，每朝珠館幾時歸。,
楚宮,李商隱,湘波如淚色漻漻，楚厲迷魂逐恨遙。楓樹夜猿愁自斷，女蘿山鬼語相邀。空歸腐敗猶難復，更困腥臊豈易招。但使故鄉三戶在，彩絲誰惜懼長蛟。,悼亡詩，懷古詩
聖女祠,李商隱,杳藹逢仙蹟，蒼茫滯客途。何年歸碧落，此路向皇都。訊息期青雀，逢迎異紫姑。腸回楚國夢，心斷漢宮巫。從騎裁寒竹，行車蔭白榆。星娥一去後，月姊更來無。寡鵠迷蒼壑，羈凰怨翠梧。惟應碧桃下，方朔是狂夫。,
楚宮,李商隱,複壁交青瑣，重簾掛紫繩。如何一柱觀，不礙九枝燈。扇薄常規月，釵斜只鏤冰。歌成猶未唱，秦火入夷陵。,懷古詩
哭劉蕡,李商隱,上帝深宮閉九閽，巫咸不下問銜冤。廣陵別後春濤隔，湓浦書來秋雨翻。只有安仁能作誄，何曾宋玉解招魂。平生風義兼師友，不敢同君哭寢門。,
杜工部蜀中離席,李商隱,人生何處不離群？世路干戈惜暫分。雪嶺未歸天外使，鬆州猶駐殿前軍。座中醉客延醒客，江上晴雲雜雨雲。美酒成都堪送老，當壚仍是卓文君。,
王昭君,李商隱,毛延壽畫欲通神，忍為黃金不為人。馬上琵琶行萬里，漢宮長有隔生春。,
岳陽樓,李商隱,欲為平生一散愁，洞庭湖上岳陽樓。可憐萬里堪乘興，枉是蛟龍解覆舟。,
岳陽樓,李商隱,漢水方城帶百蠻，四鄰誰道亂周班。如何一夢高唐雨，自此無心入武關。,
江上,李商隱,萬里風來地，清江北望樓。雲通樑苑路，月帶楚城秋。刺字從漫滅，歸途尚阻修。前程更煙水，吾道豈淹留。,
夕陽樓,李商隱,花明柳暗繞天愁，上盡重城更上樓。欲問孤鴻向何處，不知身世自悠悠。,
題僧壁,李商隱,捨生求道有前蹤，乞腦剜身結願重。大去便應欺粟顆，小來兼可隱針鋒。蚌胎未滿思新桂，琥珀初成憶舊鬆。若信貝多真實語，三生同聽一樓鍾。,
滯雨,李商隱,滯雨長安夜，殘燈獨客愁。故鄉雲水地，歸夢不宜秋。,
對雪二首,李商隱,寒氣先侵玉女扉，清光旋透省郎闈。梅花大庾嶺頭髮，柳絮章臺街裡飛。欲舞定隨曹植馬，有情應溼謝莊衣。龍山萬里無多遠，留待行人二月歸。旋撲珠簾過粉牆，輕於柳絮重於霜。已隨江令誇瓊樹，又入盧家妒玉堂。侵夜可能爭桂魄，忍寒應欲試梅妝。關河凍合東西路，腸斷斑騅送陸郎。,描寫冬天，描寫雪
蝶,李商隱,葉葉復翻翻，斜橋對側門。蘆花惟有白，柳絮可能溫。西子尋遺殿，昭君覓故村。年年芳物盡，來別敗蘭蓀。,
蝶,李商隱,孤蝶小徘徊，翩翾粉翅開。並應傷皎潔，頻近雪中來。,
蝶,李商隱,飛來繡戶陰，穿過畫樓深。重傅秦臺粉，輕塗漢殿金。相兼惟柳絮，所得是花心。可要凌孤客，邀為子夜吟。,
井泥四十韻,李商隱,皇都依仁裡，西北有高齋。昨日主人氏，治井堂西陲。工人三五輩，輦出土與泥。到水不數尺，積共庭樹齊。他日井甃畢，用土益作堤。曲隨林掩映，繚以池週迴。下去冥寞穴，上承雨露滋。寄辭別地脈，因言謝泉扉。升騰不自意，疇昔忽已乖。伊餘掉行鞅，行行來自西。一日下馬到，此時芳草萋。四面多好樹，旦暮雲霞姿。晚落花滿地，幽鳥鳴何枝。蘿幄既已薦，山樽亦可開。待得孤月上，如與佳人來。因茲感物理，惻愴平生懷。茫茫此群品，不定輪與蹄。喜得舜可禪，不以瞽瞍疑。禹竟代舜立，其父吁咈哉。嬴氏並六合，所來因不韋。漢祖把左契，自言一布衣。當塗佩國璽，本乃黃門攜。長戟亂中原，何妨起戎氐。不獨帝王耳，臣下亦如斯。伊尹佐興王，不藉漢父資。磻溪老釣叟，坐為周之師。屠狗與販繒，突起定傾危。長沙啟封土，豈是出程姬。帝問主人翁，有自賣珠兒。武昌昔男子，老苦為人妻。蜀王有遺魄，今在林中啼。淮南雞舐藥，翻向雲中飛。大鈞運群有，難以一理推。顧於冥冥內，為問秉者誰。我恐更萬世，此事愈云為。猛虎與雙翅，更以角副之。鳳凰不五色，聯翼上雞棲。我欲秉鈞者，朅來與我偕。浮雲不相顧，寥泬誰為梯。悒怏夜將半，但歌井中泥。,
七月二十九日崇讓宅宴作,李商隱,露如微霰下前池，月過回塘萬竹悲。浮世本來多聚散，紅蕖何事亦離披。悠揚歸夢惟燈見，濩落生涯獨酒知。豈到白頭長只爾，嵩陽鬆雪有心期。,
垂柳,李商隱,娉婷小苑中，婀娜曲池東。朝佩皆垂地，仙衣盡帶風。七賢寧佔竹，三品且饒鬆。腸斷靈和殿，先皇玉座空。,
定子,李商隱,檀槽一抹廣陵春，定子初開睡臉新。卻笑吃虛隋煬帝，破家亡國為何人。,
偶成轉韻七十二句贈四同舍,李商隱,沛國東風吹大澤，蒲青柳碧春一色。我來不見隆準人，瀝酒空餘廟中客。徵東同舍鴛與鸞，酒酣勸我懸徵鞍。藍山寶肆不可入，玉中仍是青琅玕.武威將軍使中俠，少年箭道驚楊葉。戰功高後數文章，憐我秋齋夢蝴蝶。詰旦九門傳奏章，高車大馬來煌煌。路逢鄒枚不暇揖，臘月大雪過大梁。憶昔公為會昌宰，我時入謁虛懷待。眾中賞我賦高唐，回看屈宋由年輩。公事武皇為鐵冠，歷廳請我相所難。我時憔悴在書閣，臥枕芸香春夜闌。明年赴闢下昭桂，東郊慟哭辭兄弟。韓公堆上跋馬時，回望秦川樹如薺。依稀南指陽臺雲，鯉魚食鉤猿失群。湘妃廟下已春盡，虞帝城前初日曛。謝遊橋上澄江館，下望山城如一彈。鷓鴣聲苦曉驚眠，朱槿花嬌晚相伴。頃之失職辭南風，破帆壞槳荊江中。斬蛟斷璧不無意，平生自許非匆匆。歸來寂寞靈臺下，著破藍衫出無馬。天官補吏府中趨，玉骨瘦來無一把。手封狴牢屯制囚，直廳印鎖黃昏愁。平明赤帖使修表，上賀嫖姚收賊州。舊山萬仞青霞外，望見扶桑出東海。愛君憂國去未能，白道青松瞭然在。此時聞有燕昭臺，挺身東望心眼開。且吟王粲從軍樂，不賦淵明歸去來。彭門十萬皆雄勇，首戴公恩若山重。廷評日下握靈蛇，書記眠時吞綵鳳。之子夫君鄭與裴，何甥謝舅當世才。青袍白簡風流極，碧沼紅蓮傾倒開。我生粗疏不足數，樑父哀吟鴝鵒舞。橫行闊視倚公憐，狂來筆力如牛弩。借酒祝公千萬年，吾徒禮分常周旋。收旗臥鼓相天子，相門出相光青史。,
中元作,李商隱,絳節飄颻宮國來，中元朝拜上清回。羊權須得金條脫，溫嶠終虛玉鏡臺。曾省驚眠聞雨過，不知迷路為花開。有娀未抵瀛洲遠，青雀如何鴆鳥媒。,
即日,李商隱,小苑試春衣，高樓倚暮暉。夭桃惟是笑，舞蝶不空飛。赤嶺久無耗，鴻門猶合圍。幾家緣錦字，含淚坐鴛機。,
陳後宮,李商隱,茂苑城如畫，閶門瓦欲流。還依水光殿，更起月華樓。侵夜鸞開鏡，迎冬雉獻裘。從臣皆半醉，天子正無愁。,憂國憂民
石榴,李商隱,榴枝婀娜榴實繁，榴膜輕明榴子鮮。可羨瑤池碧桃樹，碧桃紅頰一千年。,
陳後宮,李商隱,玄武開新苑，龍舟宴幸頻。渚蓮參法駕，沙鳥犯句陳。壽獻金莖露，歌翻玉樹塵。夜來江令醉，別詔宿臨春。,
即日,李商隱,一歲林花即日休，江間亭下悵淹留。重吟細把真無奈，已落猶開未放愁。山色正來銜小苑，春陰只欲傍高樓。金鞍忽散銀壺漏，更醉誰家白玉鉤。,
夜意,李商隱,簾垂幕半卷，枕冷被仍香。如何為相憶，魂夢過瀟湘。,
即日,李商隱,桂林聞舊說，曾不異炎方。山響匡床語，花飄度臘香。幾時逢雁足，著處斷猿腸。獨撫青青桂，臨城憶雪霜。,
詠雲,李商隱,捧月三更斷，藏星七夕明。才聞飄迥路，旋見隔重城。潭暮隨龍起，河秋壓雁聲。只應惟宋玉，知是楚神名。,
杏花,李商隱,上國昔相值，亭亭如欲言。異鄉今暫賞，眽眽豈無恩。援少風多力，牆高月有痕。為含無限意，遂對不勝繁。仙子玉京路，主人金谷園。幾時辭碧落，誰伴過黃昏。鏡拂鉛華膩，爐藏桂燼溫。終應催竹葉，先擬詠桃根。莫學啼成血，從教夢寄魂。吳王採香徑，失路入煙村。,
寓懷,李商隱,綵鸞餐顥氣，威鳳入卿雲。長養三清境，追隨五帝君。煙波遺汲汲，矰繳任云云。下界圍黃道，前程合紫氛。金書惟是見，玉管不勝聞。草為回生種，香緣卻死薰。海明三島見，天迥九江分。搴樹無勞援，神禾豈用耘。鬥龍風結陣，惱鶴露成文。漢嶺霜何早，秦宮日易曛。星機拋密緒，月杵散靈氛。陽鳥西南下，相思不及群。,
閒遊,李商隱,危亭題竹粉，曲沼嗅荷花。數日同攜酒，平明不在家。尋幽殊未極，得句總堪誇。強下西樓去，西樓倚暮霞。,
華清宮,李商隱,朝元閣迥羽衣新，首按昭陽第一人。當日不來高處舞，可能天下有胡塵。,
喜雪,李商隱,朔雪自龍沙，呈祥勢可嘉。有田皆種玉，無樹不開花。班扇慵裁素，曹衣詎比麻。鵝歸逸少宅，鶴滿令威家。寂寞門扉掩，依稀履跡斜。人疑遊面市，馬似困鹽車。洛水妃虛妒，姑山客漫誇。聯辭雖許謝，和曲本慚巴。粉署闈全隔，霜臺路正賒。此時傾賀酒，相望在京華。,
哭遂州蕭侍郎二十四韻,李商隱,遙作時多難，先令禍有源。初驚逐客議，旋駭黨人冤。密侍榮方入，司刑望愈尊。皆因優詔用，實有諫書存。苦霧三辰沒，窮陰四塞昏。虎威狐更假，隼擊鳥逾喧。徒欲心存闕，終遭耳屬垣。遺音和蜀魄，易簀對巴猿。有女悲初寡，無男泣過門。朝爭屈原草，廟餒莫敖魂。迥閣傷神峻，長江極望翻。青雲寧寄意，白骨始沾恩。早歲思東閣，為邦屬故園。登舟慚郭泰，解榻愧陳蕃。分以忘年契，情猶錫類敦。公先真帝子，我係本王孫。嘯傲張高蓋，從容接短轅。秋吟小山桂，春醉後堂萱。自嘆離通籍，何嘗忘叫閽。不成穿壙入，終擬上書論。多士還魚貫，雲誰正駿奔。暫能誅倏忽，長與問乾坤。蟻漏三泉路，螿啼百草根。始知同泰講，徼福是虛言。,
送千牛李將軍赴闕五十韻,李商隱,照席瓊枝秀，當年紫綬榮。班資古直閣，勳伐舊西京。在昔王綱紊，因誰國步清。如無一戰霸，安有大橫庚。內豎依憑切，凶門責望輕。中臺終惡直，上將更要盟。丹陛祥煙滅，皇闈殺氣橫。喧闐眾狙怒，容易八蠻驚。檮杌寬之久，防風戮不行。素來矜異類，此去豈親征。舍魯真非策，居邠未有名。曾無力牧御，寧待雨師迎。火箭侵乘石，雲橋逼禁營。何時絕刁斗，不夜見欃槍。屢亦聞投鼠，誰其敢射鯨。世情休念亂，物議笑輕生。大滷思龍躍，蒼梧失象耕。靈衣沾愧汗，儀馬困陰兵。別館蘭薰酷，深宮蠟焰明。黃山遮舞態，黑水斷歌聲。縱未移周鼎，何辭免趙坑。空拳轉鬥地，數板不沈城。且欲憑神算，無因計力爭。幽囚蘇武節，棄市仲由纓。下殿言終驗，增埤事早萌。蒸雞殊減膳，屑麴異和羹。否極時還泰，屯餘運果亨。流離幾南渡，倉卒得西平。神鬼收昏黑，姦凶首滿盈。官非督護貴，師以丈人貞。覆載還高下，寒暄急改更。馬前烹莽卓，壇上揖韓彭。扈蹕三才正，回軍六合晴。此時惟短劍，仍世盡雙旌。顧我由群從，逢君嘆老成。慶流歸嫡長，貽厥在名卿。隼擊須當要，鵬摶莫問程。趨朝排玉座，出位泣金莖。幸藉梁園賦，叨蒙許氏評。中郎推貴婿，定遠重時英。政已標三尚，人今佇一鳴。長刀懸月魄，快馬駭星精。披豁慚深眷，睽離動素誠。蕙留春晼晚，鬆待歲崢嶸。異縣期回雁，登時已飯鯖。去程風刺刺，別夜漏丁丁。庾信生多感，楊朱死有情。弦危中婦瑟，甲冷想夫箏。會與秦樓鳳，俱聽漢苑鶯。洛川迷曲沼，煙月兩心傾。,
聞歌,李商隱,斂笑凝眸意欲歌，高雲不動碧嵯峨。銅臺罷望歸何處，玉輦忘還事幾多。青冢路邊南雁盡，細腰宮裡北人過。此聲腸斷非今日，香灺燈光奈爾何。,
有感二首,李商隱,九服歸元化，三靈葉睿圖。如何本初輩，自取屈犛誅。有甚當車泣，因勞下殿趨。何成奏雲物，直是滅萑苻。證逮符書密，辭連性命俱。竟緣尊漢相，不早辨胡雛。鬼籙分朝部，軍烽照上都。敢雲堪慟哭，未免怨洪爐。丹陛猶敷奏，彤庭欻戰爭。臨危對盧植，始悔用龐萌。御仗收前殿，兵徒劇背城。蒼黃五色棒，掩遏一陽生。古有清君側，今非乏老成。素心雖未易，此舉太無名。誰瞑銜冤目，寧吞欲絕聲。近聞開壽宴，不廢用鹹英。,
城上,李商隱,有客虛投筆，無憀獨上城。沙禽失侶遠，江樹著陰輕。邊遽稽天討，軍須竭地徵。賈生遊刃極，作賦又論兵。,
華清宮,李商隱,華清恩幸古無倫，猶恐蛾眉不勝人。未免被他褒女笑，只教天子暫蒙塵。,
寄遠,李商隱,姮娥搗藥無時已，玉女投壺未肯休。何日桑田俱變了，不教伊水向東流。,
雜歌謠辭·李夫人歌,李商隱,一帶不結心，兩股方安髻。慚愧白茅人，月沒教星替。剩結茱萸枝，多擘秋蓮的。獨自有波光，彩囊盛不得。蠻絲繫條脫，妍眼和香屑。壽宮不惜鑄南人，柔腸早被秋眸割。清澄有餘幽素香，鰥魚渴鳳真珠房。不知瘦骨類冰井，更許夜簾通曉霜。土花漠漠雲茫茫，黃河欲盡天蒼蒼。,
四年冬以退居蒲之永樂，渴然有農夫望歲之志,李商隱,愛景人方樂，同雪候稍愆。徒聞周雅什，願賦朔風篇。欲俟千箱慶，須資六出妍。詠留飛絮後，歌唱落梅前。庭樹思瓊蕊，妝樓認粉綿。瑞邀盈尺日，豐待兩岐年。預約延枚酒，虛乘訪戴船。映書孤志業，披氅阻神仙。幾向霜階步，頻將月幌褰。玉京應已足，白屋但顒然。,
四年冬以退居蒲之永樂，渴然有農夫望歲之志,李商隱,旭日開晴色，寒空失素塵。繞牆全剝粉，傍井漸消銀。刻獸摧鹽虎，為山倒玉人。珠還猶照魏，璧碎尚留秦。落日驚侵晝，餘光誤惜春。檐冰滴鵝管，屋瓦鏤魚鱗。嶺霽嵐光坼，鬆暄翠粒新。擁林愁拂盡，著砌恐行頻。焦寢忻無患，梁園去有因。莫能知帝力，空此荷平均。,
回中牡丹為雨所敗二首,李商隱,下苑他年未可追，西州今日忽相期。水亭暮雨寒猶在，羅薦春香暖不知。舞蝶殷勤收落蕊，佳人惆悵臥遙帷。章臺街裡芳菲伴，且問宮腰損幾枝。浪笑榴花不及春，先期零落更愁人。玉盤迸淚傷心數，錦瑟驚弦破夢頻。萬里重陰非舊圃，一年生意屬流塵。前溪舞罷君回顧，並覺今朝粉態新。,
自喜,李商隱,自喜蝸牛舍，相容燕子巢。綠筠遺粉籜，紅藥綻香苞。虎過遙知阱，魚來且佐庖。慢行成酩酊，鄰壁有鬆醪。,
昨日,李商隱,昨日紫姑神去也，今朝青鳥使來賒。未容言語還分散，少得團圓足怨嗟。二八月輪蟾影破，十三絃柱雁行斜。平明鍾後更何事，笑倚牆邊梅樹花。,
辛未七夕,李商隱,恐是仙家好別離，故教迢遞作佳期。由來碧落銀河畔，可要金風玉露時。清漏漸移相望久，微雲未接過來遲。豈能無意酬烏鵲，惟與蜘蛛乞巧絲。,七夕節，孤獨
春日寄懷,李商隱,世間榮落重逡巡，我獨丘園坐四春。縱使有花兼有月，可堪無酒又無人。青袍似草年年定，白髮如絲日日新。欲逐風波千萬裡，未知何路到龍津。,
柳枝五首,李商隱,花房與蜜脾，蜂雄蛺蝶雌。同時不同類，那復更相思。本是丁香樹，春條結始生。玉作彈棋局，中心亦不平。嘉瓜引蔓長，碧玉冰寒漿。東陵雖五色，不忍值牙香。柳枝井上蟠，蓮葉浦中幹。錦鱗與繡羽，水陸有傷殘。畫屏繡步障，物物自成雙。如何湖上望，只是見鴛鴦。,
河陽詩,李商隱,黃河搖溶天上來，玉樓影近中天台。龍頭瀉酒客壽杯，主人淺笑紅玫瑰。梓澤東來七十里，長溝復塹埋雲子。可惜秋眸一臠光，漢陵走馬黃塵起。南浦老魚腥古涎，真珠密字芙蓉篇。湘中寄到夢不到，衰容自去拋涼天。憶得蛟絲裁小卓，蛺蝶飛回木綿薄。綠繡笙囊不見人，一口紅霞夜深嚼。幽蘭泣露新香死，畫圖淺縹松溪水。楚絲微覺竹枝高，半曲新辭寫綿紙。巴西夜市紅守宮，後房點臂斑斑紅。堤南渴雁自飛久，蘆花一夜吹西風。曉簾串斷蜻蜓翼，羅屏但有空青色。玉灣不釣三千年，蓮房暗被蛟龍惜。溼銀注鏡井口平，鸞釵映月寒錚錚。不知桂樹在何處，仙人不下雙金莖。百尺相風插重屋，側近嫣紅伴柔綠。百勞不識對月郎，湘竹千條為一束。,
楚吟,李商隱,山上離宮宮上樓，樓前宮畔暮江流。楚天長短黃昏雨，宋玉無愁亦自愁。,
重有感,李商隱,玉帳牙旗得上游，安危須共主君憂。竇融表已來關右，陶侃軍宜次石頭。豈有蛟龍愁失水？更無鷹隼與高秋。晝號夜哭兼幽顯，早晚星關雪涕收？,
龍池,李商隱,龍池賜酒敞雲屏，羯鼓聲高眾樂停。夜半宴歸宮漏永，薛王沉醉壽王醒。,
早起,李商隱,風露澹清晨，簾間獨起人。鶯花啼又笑，畢竟是誰春。,
酬令狐郎中見寄,李商隱,望郎臨古郡，佳句灑丹青。應自丘遲宅，仍過柳惲汀。封來江渺渺，信去雨冥冥。句曲聞仙訣，臨川得佛經。朝吟支客枕，夜讀漱僧瓶。不見銜蘆雁，空流腐草螢。土宜悲坎井，天怒識雷霆。象卉分疆近，蛟涎浸岸腥。補羸貪紫桂，負氣託青萍。萬里懸離抱，危於訟閤鈴。,
思歸,李商隱,固有樓堪倚，能無酒可傾。嶺雲春沮洳，江月夜晴明。魚亂書何託，猿哀夢易驚。舊居連上苑，時節正遷鶯。,
幽居冬暮,李商隱,羽翼摧殘日，郊園寂寞時。曉雞驚樹雪，寒鶩守冰池。急景忽雲暮，頹年浸已衰。如何匡國分，不與夙心期。,描寫冬天
雜曲歌辭·楊柳枝,李商隱,暫憑樽酒送無憀，莫損愁眉與細腰。人世死前唯有別，春風爭擬惜長條。含煙惹霧每依依，萬緒千條拂落暉。為報行人休盡折，半留相送半迎歸。,
一片,李商隱,一片非煙隔九枝，蓬巒仙仗儼雲旗。天泉水暖龍吟細，露畹春多鳳舞遲。榆莢散來星斗轉，桂花尋去月輪移。人間桑海朝朝變，莫遣佳期更後期。,
促漏,李商隱,促漏遙鍾動靜聞，報章重疊杳難分。舞鸞鏡匣收殘黛，睡鴨香爐換夕薰。歸去定知還向月，夢來何處更為雲。南塘漸暖蒲堪結，兩兩鴛鴦護水紋。,
曉起,李商隱,擬杯當曉起，呵鏡可微寒。隔箔山櫻熟，褰帷桂燭殘。書長為報晚，夢好更尋難。影響輸雙蝶，偏過舊畹蘭。,
閨情,李商隱,紅露花房白蜜脾，黃蜂紫蝶兩參差。春窗一覺風流夢，卻是同袍不得知。,
戊辰會靜中出貽同志二十韻,李商隱,大道諒無外，會越自登真。丹元子何索，在己莫問鄰。蒨璨玉琳華，翱翔九真君。戲擲萬里火，聊召六甲旬。瑤簡被靈誥，持符開七門。金鈴攝群魔，絳節何兟兟。吟弄東海若，笑倚扶桑春。三山誠迥視，九州揚一塵。我本玄元胄，稟華由上津。中迷鬼道樂，沉為下土民。託質屬太陰，煉形復為人。誓將覆宮澤，安此真與神。龜山有慰薦，南真為彌綸。玉管會玄圃，火棗承天姻。科車遏故氣，侍香傳靈氛。飄颻被青霓，婀娜佩紫紋。林洞何其微，下仙不與群。丹泥因未控，萬劫猶逡巡。荊蕪既以薙，舟壑永無湮。相期保妙命，騰景侍帝宸。,
自桂林奉使江陵途中感懷寄獻尚書,李商隱,下客依蓮幕，明公念竹林。縱然膺使命，何以奉徽音。投刺雖傷晚，酬恩豈在今。迎來新瑣闥，從到碧瑤岑。水勢初知海，天文始識參。固慚非賈誼，惟恐後陳琳。前席驚虛辱，華樽許細斟。尚憐秦痔苦，不遣楚醪沈。既載從戎筆，仍披選勝襟。瀧通伏波柱，簾對有虞琴。宅與嚴城接，門藏別岫深。閣涼鬆冉冉，堂靜桂森森。社內容周續，鄉中保展禽。白衣居士訪，烏帽逸人尋。佞佛將成傳，耽書或類淫。長懷五羖贖，終著九州箴。良訊封鴛綺，餘光借玳簪。張衡愁浩浩，沈約瘦愔愔。蘆白疑粘鬢，楓丹欲照心。歸期無雁報，旅抱有猿侵。短日安能駐，低雲只有陰。亂鴉衝晒網，寒女簇遙砧。東道違寧久，西園望不禁。江生魂黯黯，泉客淚涔涔。逸翰應藏法，高辭肯浪吟。數須傳庾翼，莫獨與盧諶。假寐憑書簏，哀吟叩劍鐔。未嘗貪偃息，那複議登臨。彼美回清鏡，其誰受曲針。人皆向燕路，無乃費黃金。,
一片,李商隱,一片瓊英價動天，連城十二昔虛傳。良工巧費真為累，楮葉成來不直錢。,
利州江潭作,李商隱,神劍飛來不易銷，碧潭珍重駐蘭橈。自攜明月移燈疾，欲就行雲散錦遙。河伯軒窗通貝闕，水宮帷箔卷冰綃。他時燕脯無人寄，雨滿空城蕙葉雕。,
離亭賦得折楊柳二首,李商隱,（其一）暫憑樽酒送無憀，莫損愁眉與細腰。人世死前惟有別，春風爭擬惜長條？（其二）含煙惹霧每依依，萬緒千條拂落暉。為報行人休盡折，半留相送半迎歸。,
送崔珏往西川,李商隱,年少因何有旅愁，欲為東下更西遊。一條雪浪吼巫峽，千里火雲燒益州。卜肆至今多寂寞，酒壚從古擅風流。浣花箋紙桃花色，好好題詩詠玉鉤。,
憶匡一師,李商隱,無事經年別遠公，帝城鍾曉憶西峰。爐煙消盡寒燈晦，童子開門雪滿鬆。,
相和歌辭·江南曲,李商隱,郎船安兩槳，儂舸動雙橈。掃黛開宮額，裁裙約楚腰。乖期方積思，臨醉欲拼嬌。莫以採菱唱，欲羨秦臺簫。,
海上謠,李商隱,桂水寒於江，玉兔秋冷咽。海底覓仙人，香桃如瘦骨。紫鸞不肯舞，滿翅蓬山雪。借得龍堂寬，曉出揲雲發。劉郎舊香炷，立見茂陵樹。雲孫帖帖臥秋煙，上元細字如蠶眠。,
留贈畏之,李商隱,清時無事奏明光，不遣當關報早霜。中禁詞臣尋引領，左川歸客自迴腸。郎君下筆驚鸚鵡，侍女吹笙弄鳳凰。空寄大羅天上事，眾仙同日詠霓裳。待得郎來月已低，寒暄不道醉如泥。五更又欲向何處，騎馬出門烏夜啼。戶外重陰黯不開，含羞迎夜復臨臺。瀟湘浪上有煙景，安得好風吹汝來。,
別薛巖賓,李商隱,曙爽行將拂，晨清坐欲凌。別離真不那，風物正相仍。漫水任誰照，衰花淺自矜。還將兩袖淚，同向一窗燈。桂樹乖真隱，芸香是小懲。清規無以況，且用玉壺冰。,
燈,李商隱,皎潔終無倦，煎熬亦自求。花時隨酒遠，雨後背窗休。冷暗黃茅驛，暄明紫桂樓。錦囊名畫掩，玉局敗棋收。何處無佳夢，誰人不隱憂。影隨簾押轉，光信簟文流。客自勝潘岳，儂今定莫愁。固應留半焰，回照下幃羞。,
人日即事,李商隱,文王喻復今朝是，子晉吹笙此日同。舜格有苗旬太遠，周稱流火月難窮。鏤金作勝傳荊俗，翦綵為人起晉風。獨想道衡詩思苦，離家恨得二年中。,
燕臺四首·春,李商隱,風光冉冉東西陌，幾日嬌魂尋不得。蜜房羽客類芳心，冶葉倡條遍相識。暖藹輝遲桃樹西，高鬟立共桃鬟齊。雄龍雌鳳杳何許，絮亂絲繁天亦迷。醉起微陽若初曙，映簾夢斷聞殘語。愁將鐵網罥珊瑚，海闊天翻迷處所。衣帶無情有寬窄，春煙自碧秋霜白。研丹擘石天不知，願得天牢鎖冤魄。夾羅委篋單綃起，香肌冷襯琤琤珮。今日東風自不勝，化作幽光入西海。,
河內詩二首,李商隱,鼉鼓沉沉虯水咽，秦絲不上蠻弦絕。常娥衣薄不禁寒，蟾蜍夜豔秋河月。碧城冷落空濛煙，簾輕幕重金鉤欄。靈香不下兩皇子，孤星直上相風竿。八桂林邊九芝草，短襟小鬢相逢道。入門暗數一千春，願去閏年留月小。梔子交加香蓼繁，停辛佇苦留待君。閶門日下吳歌遠，陂路綠菱香滿滿。後溪暗起鯉魚風，船旗閃斷芙蓉幹。輕身奉君畏身輕，雙橈兩槳樽酒清。莫因風雨罷團扇，此曲斷腸惟北聲。低樓小徑城南道，猶自金鞍對芳草。,
野菊,李商隱,苦竹園南椒塢邊，微香冉冉淚涓涓。已悲節物同寒雁，忍委芳心與暮蟬。細路獨來當此夕，清尊相伴省他年。紫雲新苑移花處，不敢霜栽近御筵。,
寄成都高苗二從事,李商隱,紅蓮幕下紫梨新，命斷湘南病渴人。今日問君能寄否，二江風水接天津。,
別智玄法師,李商隱,雲鬢無端怨別離，十年移易住山期。東西南北皆垂淚，卻是楊朱真本師。,
韓冬郎即席為詩，相送一座盡驚。他日餘方追,李商隱,十歲裁詩走馬成，冷灰殘燭動離情。桐花萬里丹山路，雛鳳清於老鳳聲。,
初食筍呈座中,李商隱,嫩籜香苞初出林，於陵論價重如金。皇都陸海應無數，忍剪凌雲一寸心。,
和孫樸韋蟾孔雀詠,李商隱,此去三樑遠，今來萬里攜。西施因網得，秦客被花迷。可在青鸚鵡，非關碧野雞。約眉憐翠羽，刮目想金篦。瘴氣籠飛遠，蠻花向坐低。輕於趙皇后，貴極楚懸黎。都護矜羅幕，佳人炫繡袿。屏風臨燭釦，捍撥倚香臍。舊思牽雲葉，新愁待雪泥。愛堪通夢寐，畫得不端倪。地錦排蒼雁，簾釘鏤白犀。曙霞星斗外，涼月露盤西。妒好休誇舞，經寒且少啼。紅樓三十級，穩穩上丹梯。,
人慾,李商隱,人慾天從竟不疑，莫言圓蓋便無私。秦中已久烏頭白，卻是君王未備知。,
街西池館,李商隱,白閣他年別，朱門此夜過。疏簾留月魄，珍簟接煙波。太守三刀夢，將軍一箭歌。國租容客旅，香熟玉山禾。,
北禽,李商隱,為戀巴江好，無辭瘴霧蒸。縱能朝杜宇，可得值蒼鷹。石小虛填海，蘆銛未破矰。知來有乾鵲，何不向雕陵。,
日日,李商隱,日日春光鬥日光，山城斜路杏花香。幾許心緒渾無事，得及遊絲百尺長？,
向晚,李商隱,當風橫去幰，臨水卷空帷。北土鞦韆罷，南朝祓禊歸。花情羞脈脈，柳意悵微微。莫嘆佳期晚，佳期自古稀。,
寄成都高苗二從事,李商隱,家近紅蕖曲水濱，全家羅襪起秋塵。莫將越客千絲網，網得西施別贈人。,
靈仙閣晚眺寄鄆州韋評事,李商隱,愚公方住谷，仁者本依山。共誓林泉志，胡為尊俎間。華蓮開菡萏，荊玉刻孱顏。爽氣臨周道，嵐光入漢關。滿壺從蟻泛，高閣已苔斑。想就安車召，寧期負矢還。潘遊全璧散，郭去半舟閒。定笑幽人跡，鴻軒不可攀。,
戲贈張書記,李商隱,別館君孤枕，空庭我閉關。池光不受月，野氣欲沉山。星漢秋方會，關河夢幾還。危弦傷遠道，明鏡惜紅顏。古木含風久，平蕪盡日閒。心知兩愁絕，不斷若尋環。,
春風,李商隱,春風雖自好，春物太昌昌。若教春有意，惟遣一枝芳。我意殊春意，先春已斷腸。,
獨居有懷,李商隱,麝重愁風逼，羅疏畏月侵。怨魂迷恐斷，嬌喘細疑沈。數急芙蓉帶，頻抽翡翠簪。柔情終不遠，遙妒已先深。浦冷鴛鴦去，園空蛺蝶尋。蠟花長遞淚，箏柱鎮移心。覓使嵩雲暮，回頭灞岸陰。只聞涼葉院，露井近寒砧。,
臨發崇讓宅紫薇,李商隱,一樹濃姿獨看來，秋庭暮雨類輕埃。不先搖落應為有，已欲別離休更開。桃綬含情依露井，柳綿相憶隔章臺。天涯地角同榮謝，豈要移根上苑栽。,
贈華陽宋真人兼寄清都劉先生,李商隱,淪謫千年別帝宸，至今猶謝蕊珠人。但驚茅許同仙籍，不道劉盧是世親。玉檢賜書迷鳳篆，金華歸駕冷龍鱗。不因杖屨逢周史，徐甲何曾有此身。,
殘花,李商隱,殘花啼露莫留春，尖發誰非怨別人。若但掩關勞獨夢，寶釵何日不生塵。,
深樹見一顆櫻桃尚在,李商隱,高桃留晚實，尋得小庭南。矮墮綠雲髻，欹危紅玉簪。惜堪充鳳食，痛已被鶯含。越鳥誇香荔，齊名亦未甘。,
海上,李商隱,石橋東望海連天，徐福空來不得仙。直遣麻姑與搔背，可能留命待桑田。,
魏侯第東北樓堂郢叔言別，聊用書所見成篇,李商隱,暗樓連夜閣，不擬為黃昏。未必斷別淚，何曾妨夢魂。疑穿花逶迤，漸近火溫黁。海底翻無水，仙家卻有村。鎖香金屈戌，殢酒玉崑崙。羽白風交扇，冰清月映盆。舊歡塵自積，新歲電猶奔。霞綺空留段，雲峰不帶根。念君千里舸，江草漏燈痕。,
商於,李商隱,商於朝雨霽，歸路有秋光。背塢猿收果，投巖麝退香。建瓴真得勢，橫戟豈能當。割地張儀詐，謀身綺季長。清渠州外月，黃葉廟前霜。今日看雲意，依依入帝鄉。,
楚澤,李商隱,夕陽歸路後，霜野物聲幹。集鳥翻漁艇，殘虹拂馬鞍。劉楨元抱病，虞寄數辭官。白袷經年卷，西來及早寒。,
梓州罷吟寄同舍,李商隱,不揀花朝與雪朝，五年從事霍嫖姚。君緣接座交珠履，我為分行近翠翹。楚雨含情皆有託，漳濱臥病竟無憀。長吟遠下燕臺去，惟有衣香染未銷。,
潭州,李商隱,潭州官舍暮樓空，今古無端入望中。湘淚淺深滋竹色，楚歌重疊怨蘭叢。陶公戰艦空灘雨，賈傅承塵破廟風。目斷故園人不至，鬆醪一醉與誰同。,
哭劉司戶二首,李商隱,離居星歲易，失望死生分。酒甕凝餘桂，書籤冷舊芸。江風吹雁急，山木帶蟬曛。一叫千回首，天高不為聞。有美扶皇運，無誰薦直言。已為秦逐客，復作楚冤魂。湓浦應分派，荊江有會源。並將添恨淚，一灑問乾坤。,
桂林,李商隱,城窄山將壓，江寬地共浮。東南通絕域，西北有高樓。神護青楓岸，龍移白石湫。殊鄉竟何禱，簫鼓不曾休。,
明日,李商隱,天上參旗過，人間燭焰銷。誰言整雙履，便是隔三橋。知處黃金鎖，曾來碧綺寮。憑欄明日意，池闊雨蕭蕭。,
七月二十八日夜與王鄭二秀才聽雨後夢作,李商隱,初夢龍宮寶焰然，瑞霞明麗滿晴天。旋成醉倚蓬萊樹，有個仙人拍我肩。少頃遠聞吹細管，聞聲不見隔飛煙。逡巡又過瀟湘雨，雨打湘靈五十弦。瞥見馮夷殊悵望，鮫綃休賣海為田。亦逢毛女無憀極，龍伯擎將華嶽蓮。恍惚無倪明又暗，低迷不已斷還連。覺來正是平階雨，獨背寒燈枕手眠。,
日射,李商隱,日射紗窗風撼扉，香羅拭手春事違。迴廊四合掩寂寞，碧鸚鵡對紅薔薇。,閨怨詩
景陽宮井雙桐,李商隱,秋港菱花幹，玉盤明月蝕。血滲兩枯心，情多去未得。徒經白門伴，不見丹山客。未待刻作人，愁多有魂魄。誰將玉盤與，不死翻相誤。天更闊於江，孫枝覓郎主。昔妒鄰宮槐，道類雙眉斂。今日繁紅櫻，拋人佔長簟。翠襦不禁綻，留淚啼天眼。寒灰劫盡問方知，石羊不去誰相絆。,
李花,李商隱,李徑獨來數，愁情相與懸。自明無月夜，強笑欲風天。減粉與園籜，分香沾渚蓮。徐妃久已嫁，猶自玉為鈿。,
賦得月照冰池,李商隱,皓月方離海，堅冰正滿池。金波雙激射，璧彩兩參差。影占徘徊處，光含的皪時。高低連素色，上下接清規。顧兔飛難定，潛魚躍未期。鵲驚俱欲繞，狐聽始無疑。似鏡將盈手，如霜恐透肌。獨憐遊玩意，達曉不知疲。,
李肱所遺畫鬆詩書兩紙得四十韻,李商隱,萬草已涼露，開圖披古鬆。青山遍滄海，此樹生何峰。孤根邈無倚，直立撐鴻濛。端如君子身，挺若壯士胸。樛枝勢夭矯，忽欲蟠拏空。又如驚螭走，默與奔雲逢。孫枝擢細葉，旖旎狐裘茸。鄒顛蓐發軟，麗姬眉黛濃。視久眩目睛，倏忽變輝容。竦削正稠直，婀娜旋敷峰。又如洞房冷，翠被張穹籠。亦若暨羅女，平旦妝顏容。細疑襲氣母，猛若爭神功。燕雀固寂寂，霧露常沖沖。香蘭愧傷暮，碧竹慚空中。可集呈瑞鳳，堪藏行雨龍。淮山桂偃蹇，蜀郡桑重童。枝條亮眇脆，靈氣何由同。昔聞咸陽帝，近說稽山儂。或著仙人號，或以大夫封。終南與清都，煙雨遙相通。安知夜夜意，不起西南風。美人昔清興，重之猶月鍾。寶笥十八九，香緹千萬重。一旦鬼瞰室，稠疊張羉罿。赤羽中要害，是非皆匆匆。生如碧海月，死踐霜郊蓬。平生握中玩，散失隨奴童。我聞照妖鏡，及與神劍鋒。寓身會有地，不為凡物蒙。伊人秉茲圖，顧眄擇所從。而我何為者，開顏捧靈蹤。報以漆鳴琴，懸之真珠櫳。是時方暑夏，座內若嚴冬。憶昔謝四騎，學仙玉陽東。千株盡若此，路入瓊瑤宮。口詠玄雲歌，手把金芙蓉。濃藹深霓袖，色映琅玕中。悲哉墮世網，去之若遺弓。形魄天壇上，海日高瞳瞳。終騎紫鸞歸，持寄扶桑翁。,
壽安公主出降,李商隱,溈水聞貞媛，常山索銳師。昔憂迷帝力，今分送王姬。事等和強虜，恩殊睦本枝。四郊多壘在，此禮恐無時。,
朱槿花二首,李商隱,蓮後紅何患，梅先白莫誇。才飛建章火，又落赤城霞。不卷錦步障，未登油壁車。日西相對罷，休浣向天涯。勇多侵路去，恨有礙燈還。嗅自微微白，看成沓沓殷。坐疑忘物外，歸去有簾間。君問傷春句，千辭不可刪。,
細雨成詠獻尚書河東公,李商隱,灑砌聽來響，捲簾看已迷。江間風暫定，雲外日應西。稍稍落蝶粉，班班融燕泥。颭萍初過沼，重柳更緣堤。必擬和殘漏，寧無晦暝鼙。半將花漠漠，全共草萋萋。猿別方長嘯，烏驚始獨棲。府公能八詠，聊且續新題。,
明禪師院酬從兄見寄,李商隱,貞吝嫌茲世，會心馳本原。人非四禪縛，地絕一塵喧。霜露欹高木，星河壓故園。斯遊儻為勝，九折幸回軒。,
病中聞河東公樂營置酒口占寄上,李商隱,聞駐行春旆，中途賞物華。緣憂武昌柳，遂憶洛陽花。嵇鶴元無對，荀龍不在誇。只將滄海月，長壓赤城霞。興欲傾燕館，歡終到習家。風長應側帽，路隘豈容車。樓迥波窺錦，窗虛日弄紗。鎖門金了鳥，展障玉鴉叉。舞妙從兼楚，歌能莫雜巴。必投潘岳果，誰摻禰衡撾。刻燭當時忝，傳杯此夕賒。可憐漳浦臥，愁緒獨如麻。,
擬意,李商隱,悵望逢張女，遲迴送阿侯。空看小垂手，忍問大刀頭。妙選茱萸帳，平居翡翠樓。雲屏不取暖，月扇未遮羞。上掌真何有，傾城豈自由。楚妃交薦枕，漢後共藏鬮。夫向羊車覓，男從鳳穴求。書成祓禊帖，唱殺畔牢愁。夜杵鳴江練，春刀解若榴。象床穿幰網，犀帖釘窗油。仁壽遺明鏡，陳倉拂綵球。真防舞如意，佯蓋臥箜篌。濯錦桃花水，濺裙杜若洲。魚兒懸寶劍，燕子合金甌。銀箭催搖落，華筵慘去留。幾時銷薄怒，從此抱離憂。帆落啼猿峽，樽開畫鷁舟。急弦腸對斷，翦蠟淚爭流。璧馬誰能帶，金蟲不復收。銀河撲醉眼，珠串咽歌喉。去夢隨川后，來風貯石郵。蘭叢銜露重，榆莢點星稠。解佩無遺蹟，凌波有舊遊。曾來十九首，私讖詠牽牛。,
隋宮守歲,李商隱,訊息東郊木帝回，宮中行樂有新梅。沈香甲煎為庭燎，玉液瓊蘇作壽杯。遙望露盤疑是月，遠聞鼉鼓欲驚雷。昭陽第一傾城客，不踏金蓮不肯來。,
十一月中旬至扶風界見梅花,李商隱,匝路亭亭豔，非時嫋嫋香。素娥惟與月，青女不饒霜。贈遠虛盈手，傷離適斷腸。為誰成早秀？不待作年芳。,描寫梅花
雜曲歌辭·無愁果有愁曲,李商隱,東有青龍西白虎，中含福皇包世度。玉壺渭水笑清潭，鑿天不到牽牛處。騏驎踏雲天馬獰，牛山撼碎珊瑚聲。秋娥點滴不成淚，十二玉樓無故釘。推煙唾月拋千里，十番紅桐一行死。白楊別屋鬼迷人，空留暗記如蠶紙。日暮向風牽短絲，血凝血散今誰是。,
和張秀才落花有感,李商隱,晴暖感餘芳，紅苞雜絳房。落時猶自舞，掃後更聞香。夢罷收羅薦，仙歸敕玉箱。回腸九回後，猶有剩迴腸。,
鳳,李商隱,萬里峰巒歸路迷，未判容彩借山雞。新春定有將雛樂，阿閣華池兩處棲。,
昭州,李商隱,桂水春猶早，昭川日正西。虎當官道鬥，猿上驛樓啼。繩爛金沙井，鬆幹乳洞梯。鄉音殊可駭，仍有醉如泥。,
宮中曲,李商隱,雲母濾宮月，夜夜白於水。賺得羊車來，低扇遮黃子。水精不覺冷，自刻鴛鴦翅。蠶縷茜香濃，正朝纏左臂。巴箋兩三幅，滿寫承恩字。欲得識青天，昨夜蒼龍是。,
寓興,李商隱,薄宦仍多病，從知竟遠遊。談諧叨客禮，休浣接冥搜。樹好頻移榻，雲奇不下樓。豈關無景物，自是有鄉愁。,
謝先輩防記念拙詩甚多，異日偶有此寄,李商隱,曉用雲添句，寒將雪命篇。良辰多自感，作者豈皆然。熟寢初同鶴，含嘶欲並蟬。題時長不展，得處定應偏。南浦無窮樹，西樓不住煙。改成人寂寂，寄與路綿綿。星勢寒垂地，河聲曉上天。夫君自有恨，聊藉此中傳。,
望喜驛別嘉陵江水二絕,李商隱,嘉陵江水此東流，望喜樓中憶閬州。若到閬中還赴海，閬州應更有高樓。千里嘉陵江水色，含煙帶月碧於藍。今朝相送東流後，猶自驅車更向南。,
燕臺四首·秋,李商隱,月浪衝天天宇溼，涼蟾落盡疏星入。雲屏不動掩孤嚬，西樓一夜風箏急。欲織相思花寄遠，終日相思卻相怨。但聞北斗聲迴環，不見長河水清淺。金魚鎖斷紅桂春，古時塵滿鴛鴦茵。堪悲小苑作長道，玉樹未憐亡國人。瑤琴愔愔藏楚弄，越羅冷薄金泥重。簾鉤鸚鵡夜驚霜，喚起南雲繞雲夢。雙璫丁丁聯尺素，內記湘川相識處。歌脣一世銜雨看，可惜馨香手中故。,
燕臺四首·冬,李商隱,天東日出天西下，雌鳳孤飛女龍寡。青溪白石不相望，堂中遠甚蒼梧野。凍壁霜華交隱起，芳根中斷香心死。浪乘畫舸憶蟾蜍，月娥未必嬋娟子。楚管蠻弦愁一概，空城舞罷腰支在。當時歡向掌中銷，桃葉桃根雙姊妹。破鬟矮墮凌朝寒，白玉燕釵黃金蟬。風車雨馬不持去，蠟燭啼紅怨天曙。,
及第東歸次灞上，卻寄同年,李商隱,芳桂當年各一枝，行期未分壓春期。江魚朔雁長相憶，秦樹嵩雲自不知。下苑經過勞想像，東門送餞又差池。灞陵柳色無離恨，莫枉長條贈所思。,
戲題樞言草閣三十二韻,李商隱,君家在河北，我家在山西。百歲本無業，陰陰仙李枝。尚書文與武，戰罷幕府開。君從渭南至，我自仙遊來。平昔苦南北，動成雲雨乖。逮今兩攜手，對若床下鞋。夜歸碣石館，朝上黃金臺。我有苦寒調，君抱陽春才。年顏各少壯，發綠齒尚齊。我雖不能飲，君時醉如泥。政靜籌畫簡，退食多相攜。掃掠走馬路，整頓射雉翳。春風二三月，柳密鶯正啼。清河在門外，上與浮雲齊。欹冠調玉琴，彈作松風哀。又彈明君怨，一去怨不回。感激坐者泣，起視雁行低。翻憂龍山雪，卻雜胡沙飛。仲容銅琵琶，項直聲悽悽。上貼金捍撥，畫為承露雞。君時臥掁觸，勸客白玉杯。苦雲年光疾，不飲將安歸。我賞此言是，因循未能諧。君言中聖人，坐臥莫我違。榆莢亂不整，楊花飛相隨。上有白日照，下有東風吹。青樓有美人，顏色如玫瑰。歌聲入青雲，所痛無良媒。少年苦不久，顧慕良難哉。徒令真珠肶，裛入珊瑚腮。君今且少安，聽我苦吟詩。古詩何人作，老大徒傷悲。,
題二首後重有戲贈任秀才,李商隱,一丈紅薔擁翠筠，羅窗不識繞街塵。峽中尋覓長逢雨，月裡依稀更有人。虛為錯刀留遠客，枉緣書札損文鱗。適知小閣還斜照，羨殺烏龍臥錦茵。,
寄裴衡,李商隱,別地蕭條極，如何更獨來。秋應為黃葉，雨不厭青苔。沈約只能瘦，潘仁豈是才。雜情堪底寄，惟有冷於灰。,
題白石蓮花寄楚公,李商隱,白石蓮花誰所共，六時長捧佛前燈。空庭苔蘚饒霜露，時夢西山老病僧。大海龍宮無限地，諸天雁塔幾多層。漫誇鶖子真羅漢，不會牛車是上乘。,
鏡檻,李商隱,鏡檻芙蓉入，香臺翡翠過。撥絃驚火鳳，交扇拂天鵝。隱忍陽城笑，喧傳郢市歌。仙眉瓊作葉，佛髻鈿為螺。五里無因霧，三秋只見河。月中供藥剩，海上得綃多。玉集胡沙割，犀留聖水磨。斜門穿戲蝶，小閣鎖飛蛾。騎襜侵韉卷，車帷約幰鈋。傳書兩行雁，取酒一封駝。橋迥涼風壓，溝橫夕照和。待烏燕太子，駐馬魏東阿。想像鋪芳褥，依稀解醉羅。散時簾隔露，臥後幕生波。梯穩從攀桂，弓調任射莎。豈能拋斷夢，聽鼓事朝珂。,
喜舍弟羲叟及第上禮部魏公,李商隱,國以斯文重，公仍內署來。風標森太華，星象逼中臺。朝滿遷鶯侶，門多吐鳳才。寧同魯司寇，惟鑄一顏回。,
吳宮,李商隱,龍檻沉沉水殿清，禁門深掩斷人聲。吳王宴罷滿宮醉，日暮水漂花出城。,
崔處士,李商隱,真人塞其內，夫子入於機。未肯投竿起，惟歡負米歸。雪中東郭履，堂上老萊衣。讀遍先賢傳，如君事者稀。,
初起,李商隱,想像咸池日欲光，五更鐘後更迴腸。三年苦霧巴江水，不為離人照屋樑。,
奉和太原公送前楊秀才戴兼招楊正字戎,李商隱,潼關地接古弘農，萬里高飛雁與鴻。桂樹一枝當白日，芸香三代繼清風。仙舟尚惜乖雙美，彩服何由得盡同。誰憚士龍多笑疾，美髭終類晉司空。,
渾河中,李商隱,九廟無塵八馬回，奉天城壘長春苔。咸陽原上英雄骨，半向君家養馬來。,
訪秋,李商隱,酒薄吹還醒，樓危望已窮。江皋當落日，帆席見歸風。煙帶龍潭白，霞分鳥道紅。殷勤報秋意，只是有丹楓。,
離席,李商隱,出宿金尊掩，從公玉帳新。依依向餘照，遠遠隔芳塵。細草翻驚雁，殘花伴醉人。楊朱不用勸，只是更沾巾。,
夜飲,李商隱,卜夜容衰鬢，開筵屬異方。燭分歌扇淚，雨送酒船香。江海三年客，乾坤百戰場。誰能辭酩酊，淹臥劇清漳。,
秋日晚思,李商隱,桐槿日零落，雨餘方寂寥。枕寒莊蝶去，窗冷胤螢銷。取適琴將酒，忘名牧與樵。平生有遊舊，一一在煙霄。,
回中牡丹為雨所敗,李商隱,浪笑榴花不及春，先期零落更愁人。玉盤迸淚傷心數，錦瑟驚弦破夢頻。萬里重陰非舊圃，一年生意屬流塵。前溪午罷君回顧，並覺今朝粉態新。,
念遠,李商隱,日月淹秦甸，江湖動越吟。蒼桐應露下，白閣自雲深。皎皎非鸞扇，翹翹失鳳簪。床空鄂君被，杵冷女嬃砧。北思驚沙雁，南情屬海禽。關山已搖落，天地共登臨。,
四皓廟,李商隱,本為留侯慕赤松，漢庭方識紫芝翁。蕭何只解追韓信，豈得虛當第一功。,
送臻師二首,李商隱,昔去靈山非拂席，今來滄海欲求珠。楞伽頂上清涼地，善眼仙人憶我無。苦海迷途去未因，東方過此幾微塵。何當百億蓮花上，一一蓮花見佛身。,
過故府中武威公交城舊莊感事,李商隱,信陵亭館接郊畿，幽象遙通晉水祠。日落高門喧燕雀，風飄大樹撼熊羆。新蒲似筆思投日，芳草如茵憶吐時。山下只今黃絹字，淚痕猶墮六州兒。,
和人題真娘墓,李商隱,虎丘山下劍池邊，長遣遊人嘆逝川。罥樹斷絲悲舞席，出雲清梵想歌筵。柳眉空吐效顰葉，榆莢還飛買笑錢。一自香魂招不得，只應江上獨嬋娟。,
和鄭愚贈汝陽王孫家箏妓二十韻,李商隱,冰霧怨何窮，秦絲嬌未已。寒空煙霞高，白日一萬里。碧嶂愁不行，濃翠遙相倚。茜袖捧瓊姿，皎日丹霞起。孤猿耿幽寂，西風吹白芷。回首蒼梧深，女蘿閉山鬼。荒郊白鱗斷，別浦晴霞委。長彴壓河心，白道連地尾。秦人昔富家，綠窗聞妙旨。鴻驚雁背飛，象床殊故里。因令五十絲，中道分宮徵。鬥粟配新聲，娣侄徒纖指。風流大堤上，悵望白門裡。蠹粉實雌弦，燈光冷如水。羌管促蠻柱，從醉吳宮耳。滿內不掃眉，君王對西子。初花慘朝露，冷臂悽愁髓。一曲送連錢，遠別長於死。玉砌銜紅蘭，妝窗結碧綺。九門十二關，清晨禁桃李。,
酬別令狐補闕,李商隱,惜別夏仍半，回途秋已期。那修直諫草，更賦贈行詩。錦段知無報，青萍肯見疑。人生有通塞，公等系安危。警露鶴辭侶，吸風蟬抱枝。彈冠如不問，又到掃門時。,
和友人戲贈二首,李商隱,東望花樓曾不同，西來雙燕信休通。仙人掌冷三霄露，玉女窗虛五夜風。翠袖自隨迴雪轉，燭房尋類外庭空。殷勤莫使清香透，牢合金魚鎖桂叢。迢遞青門有幾關，柳梢樓角見南山。明珠可貫須為佩，白璧堪裁且作環。子夜休歌團扇掩，新正未破剪刀閒。猿啼鶴怨終年事，未抵薰爐一夕間。,
如有,李商隱,如有瑤臺客，相難復索歸。芭蕉開綠扇，菡萏薦紅衣。浦外傳光遠，煙中結響微。良宵一寸焰，回首是重幃。,
崇讓宅東亭醉後沔然有作,李商隱,曲岸風雷罷，東亭霽日涼。新秋仍酒困，幽興暫江鄉。搖落真何遽，交親或未忘。一帆彭蠡月，數雁塞門霜。俗態雖多累，仙標發近狂。聲名佳句在，身世玉琴張。萬古山空碧，無人鬢免黃。驊騮憂老大，鶗鴂妒芬芳。密竹沈虛籟，孤蓮泊晚香。如何此幽勝，淹臥劇清漳。,
燒香曲,李商隱,鈿雲蟠蟠牙比魚，孔雀翅尾蛟龍鬚。漳宮舊樣博山爐，楚嬌捧笑開芙蕖。八蠶繭綿小分炷，獸焰微紅隔雲母。白天月澤寒未冰，金虎含秋向東吐。玉佩呵光銅照昏，簾波日暮衝斜門。西來欲上茂陵樹，柏樑已失栽桃魂。露庭月井大紅氣，輕衫薄細當君意。蜀殿瓊人伴夜深，金鑾不問殘燈事。何當巧吹君懷度，襟灰為土填清露。,
四皓廟,李商隱,羽翼殊勳棄若遺，皇天有運我無時。廟前便接山門路，不長青松長紫芝。,
寄羅劭興,李商隱,棠棣黃花發，忘憂碧葉齊。人閒微病酒，燕重遠兼泥。混沌何由鑿，青冥未有梯。高陽舊徒侶，時復一相攜。,
飲席戲贈同舍,李商隱,洞中屐響省分攜，不是花迷客自迷。珠樹重行憐翡翠，玉樓雙舞羨鵾雞。蘭回舊蕊緣屏綠，椒綴新香和壁泥。唱盡陽關無限疊，半杯松葉凍頗黎。,
謔柳,李商隱,已帶黃金縷，仍飛白玉花。長時須拂馬，密處少藏鴉。眉細從他斂，腰輕莫自斜。玳梁誰道好，偏擬映盧家。,
宮辭,李商隱,君恩如水向東流，得寵憂移失寵愁。莫向尊前奏《花落》，涼風只在殿西頭。,
槿花二首,李商隱,燕體傷風力，雞香積露文。殷鮮一相雜，啼笑兩難分。月裡寧無姊，雲中亦有君。三清與仙島，何事亦離群。珠館薰燃久，玉房梳掃餘。燒蘭才作燭，襞錦不成書。本以亭亭遠，翻嫌眽眽疏。回頭問殘照，殘照更空虛。,
裴明府居止,李商隱,愛君茅屋下，向晚水溶溶。試墨書新竹，張琴和古鬆。坐來聞好鳥，歸去度疏鍾。明日還相見，橋南貰酒醲。,
小園獨酌,李商隱,柳帶誰能結，花房未肯開。空餘雙蝶舞，竟絕一人來。半展龍鬚席，輕斟瑪瑙杯。年年春不定，虛信歲前梅。,
武侯廟古柏,李商隱,蜀相階前柏，龍蛇捧閟宮。陰成外江畔，老向惠陵東。大樹思馮異，甘棠憶召公。葉凋湘燕雨，枝拆海鵬風。玉壘經綸遠，金刀歷數終。誰將出師表，一為問昭融。,
江村題壁,李商隱,沙岸竹森森，維艄聽越禽。數家同老壽，一徑自陰深。喜客嘗留橘，應官說採金。傾壺真得地，愛日靜霜砧。,
七夕偶題,李商隱,寶婺搖珠佩，常娥照玉輪。靈歸天上匹，巧遺世間人。花果香千戶，笙竽濫四鄰。明朝晒犢鼻，方信阮家貧。,
搖落,李商隱,搖落傷年日，羈留念遠心。水亭吟斷續，月幌夢飛沉。古木含風久，疏螢怯露深。人閒始遙夜，地迥更清砧。結愛曾傷晚，端憂復至今。未諳滄海路，何處玉山岑。灘激黃牛暮，雲屯白帝陰。遙知沾灑意，不減欲分襟。,
偶題二首,李商隱,小亭閒眠微醉消，山榴海柏枝相交。水文簟上琥珀枕，傍有墮釵雙翠翹。清月依微香露輕，曲房小院多逢迎。春叢定見饒棲鳥，飲罷莫持紅燭行。,
玉山,李商隱,玉山高與閬風齊，玉水清流不貯泥。何處更求回日馭，此中兼有上天梯。珠容百斛龍休睡，桐拂千尋鳳要棲。聞道神仙有才子，赤簫吹罷好相攜。,
歸來,李商隱,舊隱無何別，歸來始更悲。難尋白道士，不見惠禪師。草徑蟲鳴急，沙渠水下遲。卻將波浪眼，清曉對紅梨。,
奉同諸公題河中任中丞新創河亭四韻之作,李商隱,萬里誰能訪十洲，新亭雲構壓中流。河鮫縱玩難為室，海蜃遙驚恥化樓。左右名山窮遠目，東西大道鎖輕舟。獨留巧思傳千古，長與蒲津作勝遊。,
和馬郎中移白菊見示,李商隱,陶詩只採黃金實，郢曲新傳白雪英。素色不同籬下發，繁花疑自月中生。浮杯小摘開雲母，帶露全移綴水精。偏稱含香五字客，從茲得地始芳榮。,
過伊僕射舊宅,李商隱,朱邸方酬力戰功，華筵俄嘆逝波窮。迴廊檐斷燕飛去，小閣塵凝人語空。幽淚欲幹殘菊露，餘香猶入敗荷風。何能更涉瀧江去，獨立寒流吊楚宮。,
深宮,李商隱,金殿銷香閉綺櫳，玉壺傳點咽銅龍。狂飆不惜蘿陰薄，清露偏知桂葉濃。斑竹嶺邊無限淚，景陽宮裡及時鐘。豈知為雨為雲處，只有高唐十二峰。,
迎寄韓魯州,李商隱,積雨晚騷騷，相思正鬱陶。不知人萬里，時有燕雙高。寇盜纏三輔，莓苔滑百牢。聖朝推衛霍，歸日動仙曹。,
鄭州獻從叔舍人褎,李商隱,蓬島煙霞閬苑鍾，三官箋奏附金龍。茅君奕世仙曹貴，許掾全家道氣濃。絳簡尚參黃紙案，丹爐猶用紫泥封。不知他日華陽洞，許上經樓第幾重。,
清夜怨,李商隱,含淚坐春宵，聞君欲度遼。綠池荷葉嫩，紅砌杏花嬌。曙月當窗滿，徵雲出塞遙。畫樓終日閉，清管為誰調。,
杜司勳,李商隱,高樓風雨感斯文，短翼差池不及群。刻意傷春復傷別，人間惟有杜司勳。,
富平少候,李商隱,七國三邊未到憂，十三身襲富平候。不收金彈拋林外，卻惜銀床在井頭。彩樹轉燈珠錯落，繡檀回枕玉雕鎪。當關不報侵晨客，新得佳人字莫愁。,懷古詩
行至金牛驛寄興元渤海尚書,李商隱,樓上春雲水底天，五雲章色破巴箋。諸生個個王恭柳，從事人人庾杲蓮。六曲屏風江雨急，九枝燈檠夜珠圓。深慚走馬金牛路，驟和陳王白玉篇。,
華山題王母祠,李商隱,蓮華峰下鎖雕樑，此去瑤池地共長。好為麻姑到東海，勸栽黃竹莫栽桑。,
櫻桃花下,李商隱,流鶯舞蝶兩相欺，不取花芳正結時。他日未開今日謝，嘉辰長短是參差。,
房中曲,李商隱,薔薇泣幽素，翠帶花錢小。嬌郎痴若雲，抱日西簾曉。枕是龍宮石，割得秋波色。玉簟失柔膚，但見蒙羅碧。憶得前年春，未語含悲辛。歸來已不見，錦瑟長於人。今日澗底鬆，明日山頭檗。愁到天池翻，相看不相識。,
聽鼓,李商隱,城頭疊鼓聲，城下暮江清。欲問漁陽摻，時無禰正平。,
復至裴明府所居,李商隱,伊人卜築自幽深，桂巷杉籬不可尋。柱上雕蟲對書字，槽中瘦馬仰聽琴。求之流輩豈易得，行矣關山方獨吟。賒取鬆醪一斗酒，與君相伴灑煩襟。,
春光,李商隱,九十春光鬥日光，山城斜路杏花香。幾時心緒渾無事，得及遊絲百尺長。,
西溪,李商隱,近郭西溪好，誰堪共酒壺。苦吟防柳惲，多淚怯楊朱。野鶴隨君子，寒鬆揖大夫。天涯常病意，岑寂勝歡娛。,
宋玉,李商隱,何事荊臺百萬家，惟教宋玉擅才華。楚辭已不饒唐勒，風賦何曾讓景差。落日渚宮供觀閣，開年雲夢送煙花。可憐庾信尋荒徑，猶得三朝託後車。,
舊將軍,李商隱,雲臺高議正紛紛，誰定當時蕩寇勳。日暮灞陵原上獵，李將軍是故將軍。,
所居,李商隱,窗下尋書細，溪邊坐石平。水風醒酒病，霜日曝衣輕。雞黍隨人設，蒲魚得地生。前賢無不謂，容易即遺名。,
西溪,李商隱,悵望西溪水，潺湲奈爾何。不驚春物少，只覺夕陽多。色染妖韶柳，光含窈窕蘿。人間從到海，天上莫為河。鳳女彈瑤瑟，龍孫撼玉珂。京華他夜夢，好好寄雲波。,
藥轉,李商隱,鬱金堂北畫樓東，換骨神方上藥通。露氣暗連青桂苑，風聲偏獵紫蘭叢。長籌未必輸孫皓，香棗何勞問石崇。憶事懷人兼得句，翠衾歸臥繡簾中。,
商於新開路,李商隱,六百商於路，崎嶇古共聞。蜂房春欲暮，虎阱日初曛。路向泉間辨，人從樹杪分。更誰開捷徑，速擬上青雲。,
題鄭大有隱居,李商隱,結構何峰是，喧閒此地分。石樑高瀉月，樵路細侵雲。偃臥蛟螭室，希夷鳥獸群。近知西嶺上，玉管有時聞。,
日高,李商隱,鍍鐶故錦縻輕拖，玉筏不動便門鎖。水精眠夢是何人，欄藥日高紅髲髟我。飛香上雲春訴天，雲梯十二門九關。輕身滅影何可望，粉蛾帖死屏風上。,
酬崔八早梅有贈兼示之作,李商隱,知訪寒梅過野塘，久留金勒為迴腸。謝郎衣袖初翻雪，荀令薰爐更換香。何處拂胸資蝶粉，幾時塗額藉蜂黃。維摩一室雖多病，亦要天花作道場。,
贈宇文中丞,李商隱,欲構中天正急材，自緣煙水戀平臺。人間只有嵇延祖，最望山公啟事來。,
贈田叟,李商隱,荷筱衰翁似有情，相逢攜手繞村行。燒畬曉映遠山色，伐樹暝傳深谷聲。鷗鳥忘機翻浹洽，交親得路昧平生。撫躬道地誠感激，在野無賢心自驚。,
清河,李商隱,舟小回仍數，樓危憑亦頻。燕來從及社，蝶舞太侵晨。絳雪除煩後，霜梅取味新。年華無一事，只是自傷春。,
詠懷寄祕閣舊僚二十六韻,李商隱,年鬢日堪悲，衡茅益自嗤。攻文枯若木，處世鈍如錘。敢忘垂堂戒，寧將暗室欺。懸頭曾苦學，折臂反成醫。僕御嫌夫懦，孩童笑叔痴。小男方嗜慄，幼女漫憂葵。遇炙誰先啖，逢齏即便吹。官銜同畫餅，面貌乏凝脂。典籍將蠡測，文章若管窺。圖形翻類狗，入夢肯非羆。自哂成書簏，終當咒酒卮。懶沾襟上血，羞鑷鏡中絲。橐籥言方喻，樗蒱齒詎知。事神徒惕慮，佞佛愧虛辭。曲藝垂麟角，浮名狀虎皮。乘軒寧見寵，巢幕更逢危。禮俗拘嵇喜，侯王忻戴逵。途窮方結舌，靜勝但支頤。糲食空彈劍，亨衢詎置錐。柏臺成口號，芸閣暫肩隨。悔逐遷鶯伴，誰觀擇蝨時。甕間眠太率，床下隱何卑。奮跡登弘閣，摧心對董帷。校讎如有暇，松竹一相思。,
淮陽路,李商隱,荒村倚廢營，投宿旅魂驚。斷雁高仍急，寒溪曉更清。昔年嘗聚盜，此日頗分兵。猜貳誰先致，三朝事始平。,
齊宮詞,李商隱,永壽兵來夜不扃，金蓮無影印中庭。樑臺歌管三更罷，猶自風搖九子鈴。,
"十字水期韋潘侍御同年不至,時韋寓居水次故",李商隱,伊水濺濺相背流，朱欄畫閣幾人遊。漆燈夜照真無數，蠟炬晨炊竟未休。顧我有懷同大夢，期君不至更沈憂。西園碧樹今誰主，與近高窗臥聽秋。,
昨夜,李商隱,不辭鶗鴂妒年芳，但惜流塵暗燭房。昨夜西池涼露滿，桂花吹斷月中香。,
歸墅,李商隱,行李逾南極，旬時到舊鄉。楚芝應遍紫，鄧橘未全黃。渠濁村舂急，旗高社酒香。故山歸夢喜，先入讀書堂。,
昭肅皇帝輓歌辭三首,李商隱,九縣懷雄武，三靈仰睿文。周王傳叔父，漢後重神君。玉律朝驚露，金莖夜切雲。笳簫悽欲斷，無復詠橫汾。玉塞驚宵柝，金橋罷舉烽。始巢阿閣鳳，旋駕鼎湖龍。門咽通神鼓，樓凝警夜鍾。小臣觀吉從，猶誤欲東封。莫驗昭華琯，虛傳甲帳神。海迷求藥使，雪隔獻桃人。桂寢青雲斷，鬆扉白露新。萬方同象鳥，舉慟滿秋塵。,
鄠杜馬上念漢書,李商隱,世上蒼龍種，人間武帝孫。小來惟射獵，興罷得乾坤。渭水天開苑，咸陽地獻原。英靈殊未已，丁傅漸華軒。,
井絡,李商隱,井絡天彭一掌中，漫誇天設劍為峰。陣圖東聚燕江石，邊柝西懸雪嶺鬆。堪嘆故君成杜宇，可能先主是真龍。將來為報奸雄輩，莫向金牛訪舊蹤。,
令狐八拾遺見招送裴十四歸華州,李商隱,二十中郎未足希，驪駒先自有光輝。蘭亭宴罷方回去，雪夜詩成道韞歸。漢苑風煙吹客夢，雲臺洞穴接郊扉。嗟予久抱臨邛渴，便欲因君問釣磯。,
贈歌妓二首,李商隱,水精如意玉連環，下蔡城危莫破顏。紅綻櫻桃含白雪，斷腸聲裡唱陽關。白日相思可奈何，嚴城清夜斷經過。只知解道春來瘦，不道春來獨自多。,
曼倩辭,李商隱,十八年來墮世間，瑤池歸夢碧桃閒。如何漢殿穿針夜，又向窗中覷阿環。,
荊門西下,李商隱,一夕南風一葉危，荊雲回望夏雲時。人生豈得輕離別，天意何曾忌嶮巇。骨肉書題安絕徼，蕙蘭蹊徑失佳期。洞庭湖闊蛟龍惡，卻羨楊朱泣路岐。,
碧瓦,李商隱,碧瓦銜珠樹，紅輪結綺寮。無雙漢殿鬢，第一楚宮腰。霧唾香難盡，珠啼冷易銷。歌從雍門學，酒是蜀城燒。柳暗將翻巷，荷欹正抱橋。鈿轅開道入，金管隔鄰調。夢到飛魂急，書成即席遙。河流衝柱轉，海沫近槎飄。吳市蠀蛦甲，巴賨翡翠翹。他時未知意，重疊贈嬌饒。,
鸞鳳,李商隱,舊鏡鸞何處，衰桐鳳不棲。金錢饒孔雀，錦段落山雞。王子調清管，天人降紫泥。豈無雲路分，相望不應迷。,
因書,李商隱,絕徼南通棧，孤城北枕江。猿聲連月檻，鳥影落天窗。海石分棋子，郫筒當酒缸。生歸話辛苦，別夜對凝釭。,
三月十日流杯亭,李商隱,身屬中軍少得歸，木蘭花盡失春期。偷隨柳絮到城外，行過水西聞子規。,
幽人,李商隱,丹灶三年火，蒼崖萬歲藤。樵歸說逢虎，棋罷正留僧。星斗同秦分，人煙接漢陵。東流清渭苦，不盡照衰興。,
僧院牡丹,李商隱,薄葉風才倚，枝輕霧不勝。開先如避客，色淺為依僧。粉壁正蕩水，緗幃初卷燈。傾城惟待笑，要裂幾多繒。,
青陵臺,李商隱,青陵臺畔日光斜，萬古貞魂倚暮霞。莫訝韓憑為蛺蝶，等閒飛上別枝花。,
灞岸,李商隱,山東今歲點行頻，幾處冤魂哭虜塵。灞水橋邊倚華表，平時二月有東巡。,
馬嵬二首,李商隱,冀馬燕犀動地來，自埋紅粉自成灰。君王若道能傾國，玉輦何由過馬嵬。海外徒聞更九州，他生未卜此生休。空聞虎旅傳宵柝，無復雞人報曉籌。此日六軍同駐馬，當時七夕笑牽牛。如何四紀為天子，不及盧家有莫愁。,
題小松,李商隱,憐君孤秀植庭中，細葉輕陰滿座風。桃李盛時雖寂寞，雪霜多後始青蔥。一年幾變枯榮事，百尺方資柱石功。為謝西園車馬客，定悲搖落盡成空。,
行次昭應縣道上，送戶部李郎中充昭義攻討,李商隱,將軍大旆掃狂童，詔選名賢贊武功。暫逐虎牙臨故絳，遠含雞舌過新豐。魚遊沸鼎知無日，鳥覆危巢豈待風。早勒勳庸燕石上，佇光綸綍漢廷中。,
月夕,李商隱,草下陰蟲葉上霜，朱欄迢遞壓湖光。兔寒蟾冷桂花白，此夜姮娥應斷腸。,
寄永道士,李商隱,共上雲山獨下遲，陽臺白道細如絲。君今並倚三珠樹，不記人間落葉時。,
大滷平後移家到永樂縣居，書懷十韻寄劉韋二,李商隱,驅馬繞河干，家山照露寒。依然五柳在，況值百花殘。昔去驚投筆，今來分掛冠。不憂懸磬乏，乍喜覆盂安。甑破寧回顧，舟沉豈暇看。脫身離虎口，移疾就豬肝。鬢入新年白，顏無舊日丹。自悲秋獲少，誰懼夏畦難。逸志忘鴻鵠，清香披蕙蘭。還持一杯酒，坐想二公歡。,
遊靈伽寺,李商隱,碧煙秋寺泛湖來，水打城根古堞摧。盡日傷心人不見，石榴花滿舊琴臺。,
和韓錄事送宮人入道,李商隱,星使追還不自由，雙童捧上綠瓊輈。九枝燈下朝金殿，三素雲中侍玉樓。鳳女顛狂成久別，月娥孀獨好同遊。當時若愛韓公子，埋骨成灰恨未休。,
白雲夫舊居,李商隱,平生誤識白雲夫，再到仙檐憶酒壚。牆外萬株人絕跡，夕陽惟照欲棲烏。,
江亭散席循柳路吟,李商隱,春詠敢輕裁，銜辭入半杯。已遭江映柳，更被雪藏梅。寡和真徒爾，殷憂動即來。從詩得何報，惟感二毛催。,
復京,李商隱,虜騎胡兵一戰摧，萬靈回首賀軒臺。天教李令心如日，可要昭陵石馬來。,
巴江柳,李商隱,巴江可惜柳，柳色綠侵江。好向金鑾殿，移陰入綺窗。,
失猿,李商隱,祝融南去萬重雲，清嘯無因更一聞。莫遣碧江通箭道，不教腸斷憶同群。,
寄蜀客,李商隱,君到臨邛問酒壚，近來還有長卿無？金徽卻是無情物，不許文君憶故夫。,
高鬆,李商隱,高鬆出眾木，伴我向天涯。客散初晴候，僧來不語時。有風傳雅韻，無雪試幽姿。上藥終相待，他年訪伏龜。,
屏風,李商隱,六曲連環接翠帷，高樓半夜酒醒時。掩燈遮霧密如此，雨落月明兩不知。,
越燕二首,李商隱,上國社方見，此鄉秋不歸。為矜皇后舞，猶著羽人衣。拂水斜紋亂，銜花片影微。盧家文杏好，試近莫愁飛。將泥紅蓼岸，得草綠楊村。命侶添新意，安巢復舊痕。去應逢阿母，來莫害王孫。記取丹山鳳，今為百鳥尊。,
訪隱者不遇成二絕,李商隱,秋水悠悠浸墅扉，夢中來數覺來稀。玄蟬去盡葉黃落，一樹冬青人未歸。城郭休過識者稀，哀猿啼處有柴扉。滄江白日樵漁路，日暮歸來雨滿衣。,
東還,李商隱,自有仙才自不知，十年長夢採華芝。秋風動地黃雲暮，歸去嵩陽尋舊師。,
漢宮,李商隱,通靈夜醮達清晨，承露盤晞甲帳春。王母不來方朔去，更須重見李夫人。,
訪隱,李商隱,路到層峰斷，門依老樹開。月從平楚轉，泉自上方來。薤白羅朝饌，鬆黃暖夜杯。相留笑孫綽，空解賦天台。,
讀任彥升碑,李商隱,任昉當年有美名，可憐才調最縱橫。樑臺初建應惆悵，不得蕭公作騎兵。,
華州周大夫宴席,李商隱,郡齋何用酒如泉，飲德先時已醉眠。若共門人推禮分，戴崇爭得及彭宣。,
次陝州先寄源從事,李商隱,離思羈愁日欲晡，東周西雍此分塗。迴鑾佛寺高多少，望盡黃河一曲無。,
莫愁,李商隱,雪中梅下與誰期，梅雪相兼一萬枝。若是石城無艇子，莫愁還自有愁時。,
夢令狐學士,李商隱,山驛荒涼白竹扉，殘燈向曉夢清暉。右銀臺路雪三尺，鳳詔裁成當直歸。,
評事翁寄賜餳粥走筆為答,李商隱,粥香餳白杏花天，省對流鶯坐綺筵。今日寄來春已老，鳳樓迢遞憶鞦韆。,
過景陵,李商隱,武皇精魄久仙升，帳殿淒涼煙霧凝。俱是蒼生留不得，鼎湖何異魏西陵。,
與同年李定言曲水閒話戲作,李商隱,海燕參差溝水流，同君身世屬離憂。相攜花下非秦贅，對泣春天類楚囚。碧草暗侵穿苑路，珠簾不卷枕江樓。莫驚五勝埋香骨，地下傷春亦白頭。,
即目,李商隱,地寬樓已迥，人更迥於樓。細意經春物，傷酲屬暮愁。望賒殊易斷，恨久欲難收。大勢真無利，多情豈自由。空園兼樹廢，敗港擁花流。書去青楓驛，鴻歸杜若洲。單棲應分定，辭疾索誰憂。更替林鴉恨，驚頻去不休。,
過楚宮,李商隱,巫峽迢迢舊楚宮，至今雲雨暗丹楓。微生盡戀人間樂，只有襄王憶夢中。,
即目,李商隱,小鼎煎茶麵曲池，白鬚道士竹間棋。何人書破蒲葵扇，記著南塘移樹時。,
西亭,李商隱,此夜西亭月正圓，疏簾相伴宿風煙。梧桐莫更翻清露，孤鶴從來不得眠。,
海客,李商隱,海客乘槎上紫氛，星娥罷織一相聞。只應不憚牽牛妒，聊用支機石贈君。,
歌舞,李商隱,遏雲歌響清，迴雪舞腰輕。只要君流眄，君傾國自傾。,
到秋,李商隱,扇風淅瀝簟流離，萬里南風滯所思。守到清秋還寂寞，葉丹苔碧閉門時。,
代越公房妓嘲徐公主,李商隱,笑啼俱不敢，幾欲是吞聲。遽遣離琴怨，都由半鏡明。應防啼與笑，微露淺深情。,
訪人不遇留別館,李商隱,卿卿不惜鎖窗春，去作長楸走馬身。閒倚繡簾吹柳絮，日高深院斷無人。,
景陽井,李商隱,景陽宮井剩堪悲，不盡龍鸞誓死期。腸斷吳王宮外水，濁泥猶得葬西施。,
鈞天,李商隱,上帝鈞天會眾靈，昔人因夢到青冥。伶倫吹裂孤生竹，卻為知音不得聽。,
漫成三首,李商隱,不妨何範盡詩家，未解當年重物華。遠把龍山千里雪，將來擬並洛陽花。沈約憐何遜，延年毀謝莊。清新俱有得，名譽底相傷。霧夕詠芙蕖，何郎得意初。此時誰最賞，沈範兩尚書。,
正月十五聞京有燈恨不得觀,李商隱,月色燈山滿帝都，香車寶蓋隘通衢。身閒不睹中興盛，羞逐鄉人賽紫姑。,元宵節
九成宮,李商隱,十二層城閬苑西，平時避暑拂虹霓。雲隨夏後雙龍尾，風逐周王八駿蹄。吳嶽曉光連翠巘，甘泉晚景上丹梯。荔枝盧橘沾恩幸，鸞鵲天書溼紫泥。,
贈宗魯筇竹杖,李商隱,大夏資輕策，全溪贈所思。靜憐穿樹遠，滑想過苔遲。鶴怨朝還望，僧閒暮有期。風流真底事，常欲傍清羸。,
破鏡,李商隱,玉匣清光不復持，菱花散亂月輪虧。秦臺一照山雞後，便是孤鸞罷舞時。,
明神,李商隱,明神司過豈令冤，暗室由來有禍門。莫為無人欺一物，他時須慮石能言。,
壬申七夕,李商隱,已駕七香車，心心待曉霞。風輕惟響珮，日薄不嫣花。桂嫩傳香遠，榆高送影斜。成都過卜肆，曾妒識靈槎。,七夕節
過故崔兗海宅與崔明秀才話舊因寄舊僚杜趙李,李商隱,絳帳恩如昨，烏衣事莫尋。諸生空會葬，舊掾已華簪。共入留賓驛，俱分市駿金。莫憑無鬼論，終負託孤心。,
南山趙行軍新詩盛稱遊宴之洽，因寄一絕,李商隱,蓮幕遙臨黑水津，櫜鞬無事但尋春。樑王司馬非孫武，且免宮中斬美人。,
故番禺侯以贓罪致不辜，事覺，母者他日過其,李商隱,飲鴆非君命，茲身亦厚亡。江陵從種橘，交廣合投香。不見千金子，空餘數仞牆。殺人須顯戮，誰舉漢三章。,
贈司勳杜十三員外,李商隱,杜牧司勳字牧之，清秋一首杜秋詩。前身應是樑江總，名總還曾字總持。心鐵已從幹鏌利，鬢絲休嘆雪霜垂。漢江遠吊西江水，羊祜韋丹盡有碑。,
江東,李商隱,驚魚撥剌燕翩翾，獨自江東上釣船。今日春光太漂盪，謝家輕絮沈郎錢。,
賦得桃李無言,李商隱,夭桃花正發，穠李蕊方繁。應候非爭豔，成蹊不在言。靜中霞暗吐，香處雪潛翻。得意搖風態，含情泣露痕。芬芳光上苑，寂默委中園。赤白徒自許，幽芳誰與論。,
贈別前蔚州契苾使君,李商隱,何年部落到陰陵，奕世勤王國史稱。夜卷牙旗千帳雪，朝飛羽騎一河冰。蕃兒襁負來青冢，狄女壺漿出白登。日晚鸊鵜泉畔獵，路人遙識郅都鷹。,
追代盧家人嘲堂內,李商隱,道卻橫波字，人前莫謾羞。只應同楚水，長短入淮流。,
過鄭廣文舊居,李商隱,宋玉平生恨有餘，遠循三楚吊三閭。可憐留著臨江宅，異代應教庾信居。,
涉洛川,李商隱,通谷陽林不見人，我來遺恨古時春。宓妃漫結無窮恨，不為君王殺灌均。,
寄在朝鄭曹獨孤李四同年,李商隱,昔歲陪遊舊跡多，風光今日兩蹉跎。不因醉本蘭亭在，兼忘當年舊永和。,
送從翁從東川弘農尚書幕,李商隱,大鎮初更帥，嘉賓素見邀。使車無遠近，歸路更煙霄。穩放驊騮步，高安翡翠巢。御風知有在，去國肯無聊。早忝諸孫末，俱從小隱招。心懸紫雲閣，夢斷赤城標。素女悲清瑟，秦娥弄玉簫。山連玄圃近，水接絳河遙。豈意聞周鐸，翻然慕舜韶。皆辭喬木去，遠逐斷蓬飄。薄俗誰其激，斯民已甚恌。鸞皇期一舉，燕雀不相饒。敢共頹波遠，因之內火燒。是非過別夢，時節慘驚飆。未至誰能賦，中幹欲病痟。屢曾紆錦繡，勉欲報瓊瑤。我恐霜侵鬢，君先綬掛腰。甘心與陳阮，揮手謝松喬。錦裡差鄰接，雲臺閉寂寥。一川虛月魄，萬崦自芝苗。瘴雨瀧間急，離魂峽外銷。非關無燭夜，其奈落花朝。幾處逢鳴佩，何筵不翠翹。蠻童騎象舞，江市賣鮫綃。南詔知非敵，西山亦屢驕。勿貪佳麗地，不為聖明朝。少減東城飲，時看北斗杓。莫因乖別久，遂逐歲寒凋。盛幕開高宴，將軍問故僚。為言公玉季，早日棄漁樵。,
鴛鴦,李商隱,雌去雄飛萬里天，雲羅滿眼淚潸然。不須長結風波願，鎖向金籠始兩全。,
武夷山,李商隱,只得流霞酒一杯，空中簫鼓幾時回。武夷洞裡生毛竹，老盡曾孫更不來。,
安平公詩,李商隱,丈人博陵王名家，憐我總角稱才華。華州留語曉至暮，高聲喝吏放兩衙。明朝騎馬出城外，送我習業南山阿。仲子延嶽年十六，面如白玉欹烏紗。其弟炳章猶兩丱，瑤林瓊樹含奇花。陳留阮家諸侄秀，邐迤出拜何駢羅。府中從事杜與李，麟角虎翅相過摩。清詞孤韻有歌響，擊觸鐘磬鳴環珂。三月石堤凍銷釋，東風開花滿陽坡。時禽得伴戲新木，其聲尖咽如鳴梭。公時載酒領從事，踴躍鞍馬來相過。仰看樓殿撮清漢，坐視世界如恆沙。面熱腳掉互登陟，青雲表柱白雲崖。一百八句在貝葉，三十三天長雨花。長者子來輒獻蓋，辟支佛去空留靴。公時受詔鎮東魯，遣我草詔隨車牙。顧我下筆即千字，疑我讀書傾五車。嗚呼大賢苦不壽，時世方士無靈砂。五月至止六月病，遽頹泰山驚逝波。明年徒步吊京國，宅破子毀哀如何。西風衝戶卷素帳，隙光斜照舊燕窠。古人常嘆知己少，況我淪賤艱虞多。如公之德世一二，豈得無淚如黃河。瀝膽咒愿天有眼，君子之澤方滂沱。,
代董秀才卻扇,李商隱,莫將畫扇出帷來，遮掩春山滯上才。若道團圓似明月，此中須放桂花開。,
嘲櫻桃,李商隱,朱實鳥含盡，青樓人未歸。南園無限樹，獨自葉如幃。,
代貴公主,李商隱,芳條得意紅，飄落忽西東。分逐春風去，風回得故叢。明朝金井露，始看憶春風。,
病中早訪招國李十將軍遇挈家遊曲江,李商隱,十頃平波溢岸清，病來惟夢此中行。相如未是真消渴，猶放沱江過錦城。,
任弘農尉獻州刺史乞假還京,李商隱,黃昏封印點刑徒，愧負荊山入座隅。卻羨卞和雙刖足，一生無覆沒階趨。,
贈句芒神,李商隱,佳期不定春期賒，春物夭閼興諮嗟。願得句芒索青女，不教容易損年華。,
咸陽,李商隱,咸陽宮闕鬱嵯峨，六國樓臺豔綺羅。自是當時天帝醉，不關秦地有山河。,
同崔八詣藥山訪融禪師,李商隱,共受徵南不次恩，報恩惟是有忘言。巖花澗草西林路，未見高僧只見猿。,
子初郊墅,李商隱,看山對酒君思我，聽鼓離城我訪君。臘雪已添牆下水，齋鐘不散檻前雲。陰移竹柏濃還淡，歌雜漁樵斷更聞。亦擬村南買菸舍，子孫相約事耕耘。,
當句有對,李商隱,密邇平陽接上蘭，秦樓鴛瓦漢宮盤。池光不定花光亂，日氣初涵露氣幹。但覺遊蜂饒舞蝶，豈知孤鳳憶離鸞。三星自轉三山遠，紫府程遙碧落寬。,
寄惱韓同年二首,李商隱,簾外辛夷定已開，開時莫放豔陽回。年華若到經風雨，便是胡僧話劫灰。龍山晴雪鳳樓霞，洞裡迷人有幾家。我為傷春心自醉，不勞君勸石榴花。,
戲題友人壁,李商隱,花徑逶迤柳巷深，小闌亭午囀春禽。相如解作長門賦，卻用文君取酒金。,
謝書,李商隱,微意何曾有一毫，空攜筆硯奉龍韜。自蒙半夜傳衣後，不羨王祥得佩刀。,
寄令狐學士,李商隱,祕殿崔嵬拂彩霓，曹司今在殿東西。賡歌太液翻黃鵠，從獵陳倉獲碧雞。曉飲豈知金掌迥，夜吟應訝玉繩低。鈞天雖許人間聽，閶闔門多夢自迷。,
陸發荊南始至商洛,李商隱,昔去真無奈，今還豈自知。青辭木奴橘，紫見地仙芝。四海秋風闊，千巖暮景遲。向來憂際會，猶有五湖期。,
楊本勝說於長安見小男阿袞,李商隱,聞君來日下，見我最嬌兒。漸大啼應數，長貧學恐遲。寄人龍種瘦，失母鳳雛痴。語罷休邊角，青燈兩鬢絲。,
玄微先生,李商隱,仙翁無定數，時入一壺藏。夜夜桂露溼，村村桃水香。醉中拋浩劫，宿處起神光。藥裹丹山鳳，棋函白石郎。弄河移砥柱，吞日倚扶桑。龍竹裁輕策，鮫綃熨下裳。樹栽嗤漢帝，橋板笑秦王。徑欲隨關令，龍沙萬里強。,
奉寄安國大師兼簡子蒙,李商隱,憶奉蓮花座，兼聞貝葉經。巖光分蠟屐，澗響入銅瓶。日下徒推鶴，天涯正對螢。魚山羨曹植，眷屬有文星。,
贈庾十二朱版,李商隱,固漆投膠不可開，贈君珍重抵瓊瑰。君王曉坐金鑾殿，只待相如草詔來。,
永樂縣所居一草一木無非自栽，今春悉已芳茂,李商隱,手種悲陳事，心期玩物華。柳飛彭澤雪，桃散武陵霞。枳嫩棲鸞葉，桐香待鳳花。綬藤縈弱蔓，袍草展新芽。學植功雖倍，成蹊跡尚賒。芳年誰共玩，終老邵平瓜。,
戲題贈稷山驛吏王全,李商隱,絳臺驛吏老風塵，耽酒成仙幾十春。過客不勞詢甲子，惟書亥字與時人。,
張惡子廟,李商隱,下馬捧椒漿，迎神白玉堂。如何鐵如意，獨自與姚萇。,
北樓,李商隱,春物豈相干，人生只強歡。花猶曾斂夕，酒竟不知寒。異域東風溼，中華上象寬。此樓堪北望，輕命倚危欄。,
題鵝,李商隱,眠沙臥水自成群，曲岸殘陽極浦雲。那解將心憐孔翠，羈雌長共故雄分。,
梓潼望長卿山至巴西復懷譙秀,李商隱,梓潼不見馬相如，更欲南行問酒壚。行到巴西覓譙秀，巴西惟是有寒蕪。,
登霍山驛樓,李商隱,廟列前峰迥，樓開四望窮。嶺鼷嵐色外，陂雁夕陽中。弱柳千條露，衰荷一面風。壺關有狂孽，速繼老生功。,
和劉評事永樂閒居見寄,李商隱,白社幽閒君暫居，青雲器業我全疏。看封諫草歸鸞掖，尚賁衡門待鶴書。蓮聳碧峰關路近，荷翻翠扇水堂虛。自探典籍忘名利，欹枕時驚落蠹魚。,
燕臺四首·夏,李商隱,前閣雨簾愁不卷，後堂芳樹陰陰見。石城景物類黃泉，夜半行郎空柘彈。綾扇喚風閶闔天，輕帷翠幕波淵旋。蜀魂寂寞有伴未，幾夜瘴花開木棉。桂宮留影光難取，嫣薰蘭破輕輕語。直教銀漢墮懷中，未遣星妃鎮來去。濁水清波何異源，濟河水清黃河渾。安得薄霧起緗裙，手接雲輧呼太君。,
贈送前劉五經映三十四韻,李商隱,建國宜師古，興邦屬上庠。從來以儒戲，安得振朝綱。叔世何多難，茲基遂已亡。泣麟猶委吏，歌鳳更佯狂。屋壁餘無幾，焚坑逮可傷。挾書秦二世，壞宅漢諸王。草草臨盟誓，區區務富強。微茫金馬署，狼藉鬥雞場。盡欲心無竅，皆如面正牆。驚疑豹文鼠，貪竊虎皮羊。南渡宜終否，西遷冀小康。策非方正士，貢絕孝廉郎。海鳥悲鐘鼓，狙公畏服裳。多岐空擾擾，幽室竟倀倀。凝邈為時範，虛空作士常。何由羞五霸，直自呰三皇。別派驅楊墨，他鑣並老莊。詩書資破冢，法制困探囊。周禮仍存魯，隋師果禪唐。鼎新麾一舉，革故法三章。星宿森文雅，風雷起退藏。縲囚為學切，掌故受經忙。夫子時之彥，先生跡未荒。褐衣終不召，白首興難忘。感激殊非聖，棲遲到異粻。片辭褒有德，一字貶無良。燕地尊鄒衍，西河重卜商。式閭真道在，擁彗信謙光。獲預青衿列，叨來絳帳旁。雖從各言志，還要大為防。勿謂孤寒棄，深憂訐直妨。叔孫讒易得，盜跖暴難當。雁下秦雲黑，蟬休隴葉黃。莫逾巾屨念，容許後升堂。,
題漢祖廟,李商隱,乘運應須宅八荒，男兒安在戀池隍。君王自起新豐後，項羽何曾在故鄉。,懷古詩
楚宮二首,李商隱,十二峰前落照微，高唐宮暗坐迷歸。朝雲暮雨長相接，猶自君王恨見稀。月姊曾逢下彩蟾，傾城訊息隔重簾。已聞佩響知腰細，更辨絃聲覺指纖。暮雨自歸山悄悄，秋河不動夜厭厭。王昌且在牆東住，未必金堂得免嫌。,
哀箏,李商隱,延頸全同鶴，柔腸素怯猿。湘波無限淚，蜀魄有餘冤。輕幰長無道，哀箏不出門。何由問香炷，翠幕自黃昏。,
舊頓,李商隱,東人望幸久諮嗟，四海於今是一家。猶鎖平時舊行殿，盡無宮戶有宮鴉。,
驪山有感,李商隱,驪岫飛泉泛暖香，九龍呵護玉蓮房。平明每幸長生殿，不從金輿惟壽王。,
華師,李商隱,孤鶴不睡雲無心，衲衣筇杖來西林。院門晝鎖迴廊靜，秋日當階柿葉陰。,
令狐舍人說昨夜西掖玩月因戲贈,李商隱,昨夜玉輪明，傳聞近太清。涼波衝碧瓦，曉暈落金莖。露索秦宮井，風弦漢殿箏。幾時綿竹頌，擬薦子虛名。,
贈劉司戶,李商隱,江風吹浪動雲根，重碇危檣白日昏。已斷燕鴻初起勢，更驚騷客後歸魂。漢廷急詔誰先入，楚路高歌自欲翻。萬里相逢歡復泣，鳳巢西隔九重門。,
效徐陵體贈更衣,李商隱,密帳真珠絡，溫幃翡翠裝。楚腰知便寵，宮眉正鬥強。結帶懸梔子，繡領刺鴛鴦。輕寒衣省夜，金斗熨沈香。,
汴上送李郢之蘇州,李商隱,人高詩苦滯夷門，萬里樑王有舊園。煙幌自應憐白紵，月樓誰伴詠黃昏。露桃塗頰依苔井，風柳誇腰住水村。蘇小小墳今在否，紫蘭香徑與招魂。,
贈鄭讜處士,李商隱,浪跡江湖白髮新，浮雲一片是吾身。寒歸山觀隨棋局，暖入汀洲逐釣輪。越桂留烹張翰鱠，蜀姜供煮陸機蓴。相逢一笑憐疏放，他日扁舟有故人。,
覽古,李商隱,莫恃金湯忽太平，草間霜露古今情。空糊赬壤真何益，欲舉黃旗竟未成。長樂瓦飛隨水逝，景陽鍾墮失天明。回頭一吊箕山客，始信逃堯不為名。,
屬疾,李商隱,許靖猶羈宦，安仁復悼亡。茲辰聊屬疾，何日免殊方。秋蝶無端麗，寒花只暫香。多情真命薄，容易即迴腸。,
隨師東,李商隱,東征日調萬黃金，幾竭中原買鬥心。軍令未聞誅馬謖，捷書惟是報孫歆。但須鸑鷟巢阿閣，豈假鴟鴞在泮林。可惜前朝玄菟郡，積骸成莽陣雲深。,
石城,李商隱,石城誇窈窕，花縣更風流。簟冰將飄枕，簾烘不隱鉤。玉童收夜鑰，金狄守更籌。共笑鴛鴦綺，鴛鴦兩白頭。,
宮妓,李商隱,珠箔輕明拂玉墀，披香新殿鬥腰支。不須看盡魚龍戲，終譴君王怒偃師。,
蠅蝶雞麝鸞鳳等成篇,李商隱,韓蝶翻羅幕，曹蠅拂綺窗。鬥雞回玉勒，融麝暖金釭。玳瑁明書閣，琉璃冰酒缸。畫樓多有主，鸞鳳各雙雙。,
韓翃舍人即事,李商隱,萱草含丹粉，荷花抱綠房。鳥應悲蜀帝，蟬是怨齊王。通內藏珠府，應官解玉坊。橋南荀令過，十里送衣香。,
贈子直花下,李商隱,池光忽隱牆，花氣亂侵房。屏緣蝶留粉，窗油蜂印黃。官書推小吏，侍史從清郎。並馬更吟去，尋思有底忙。,
春宵自遣,李商隱,地勝遺塵事，身閒念歲華。晚晴風過竹，深夜月當花。石亂知泉咽，苔荒任徑斜。陶然恃琴酒，忘卻在山家。,
過姚孝子廬偶書,李商隱,拱木臨周道，荒廬積古苔。魚因感姜出，鶴為吊陶來。兩鬢蓬常亂，雙眸血不開。聖朝敦爾類，非獨路人哀。,
南潭上亭宴集以疾後至因而抒情,李商隱,馬卿聊應召，謝傅已登山。歌發百花外，樂調深竹間。鷁舟縈遠岸，魚鑰啟重關。鶯蝶如相引，煙蘿不暇攀。佳人啟玉齒，上客頷朱顏。肯念沉痾士，俱期倒載還。,
賦得雞,李商隱,稻粱猶足活諸雛，妒敵專場好自娛。可要五更驚曉夢，不辭風雪為陽烏。,
夜冷,李商隱,樹繞池寬月影多，村砧塢笛隔風蘿。西亭翠被餘香薄，一夜將愁向敗荷。,
夜出西溪,李商隱,東府憂春盡，西溪許日曛。月澄新漲水，星見欲銷雲。柳好休傷別，鬆高莫出群。軍書雖倚馬，猶未當能文。,
效長吉,李商隱,長長漢殿眉，窄窄楚宮衣。鏡好鸞空舞，簾疏燕誤飛。君王不可問，昨夜約黃歸。,
嘲桃,李商隱,無賴夭桃面，平時露井東。春風為開了，卻擬笑春風。,
判春,李商隱,一桃復一李，井上佔年芳。笑處如臨鏡，窺時不隱牆。敢言西子短，誰覺宓妃長。珠玉終相類，同名作夜光。,
五鬆驛,李商隱,獨下長亭念過秦，五鬆不見見輿薪。只應既斬斯高後，尋被樵人用斧斤。,
題道靜院，院在中條山，故王顏中丞所置，虢,李商隱,紫府丹成化鶴群，青松手植變龍文。壺中別有仙家日，嶺上猶多隱士雲。獨坐遺芳成故事，褰帷舊貌似元君。自憐築室靈山下，徒望朝嵐與夕曛。,
可嘆,李商隱,幸會東城宴未回，年華憂共水相催。樑家宅裡秦宮入，趙後樓中赤鳳來。冰簟且眠金鏤枕，瓊筵不醉玉交杯。宓妃愁坐芝田館，用盡陳王八斗才。,
水齋,李商隱,多病欣依有道邦，南塘宴起想秋江。捲簾飛燕還拂水，開戶暗蟲猶打窗。更閱前題已披卷，仍斟昨夜未開缸。誰人為報故交道，莫惜鯉魚時一雙。,
喜聞太原同院崔侍御臺拜兼寄在臺三二同年之,李商隱,鵬魚何事遇屯同，雲水升沉一會中。劉放未歸雞樹老，鄒陽新去兔園空。寂寥我對先生柳，赫奕君乘御史驄。若向南臺見鶯友，為傳垂翅度春風。,
荊山,李商隱,壓河連華勢孱顏，鳥沒雲歸一望間。楊僕移關三百里，可能全是為荊山。,
東阿王,李商隱,國事分明屬灌均，西陵魂斷夜來人。君王不得為天子，半為當時賦洛神。,
關門柳,李商隱,永定河邊一行柳，依依長髮故年春。東來西去人情薄，不為清陰減路塵。,
妓席暗記送同年獨孤雲之武昌,李商隱,疊嶂千重叫恨猿，長江萬里洗離魂。武昌若有山頭石，為拂蒼苔檢淚痕。,
漢宮詞,李商隱,青雀西飛竟未回，君王長在集靈臺。侍臣最有相如渴，不賜金莖露一杯。,
房君珊瑚散,李商隱,不見姮娥影，清秋守月輪。月中閒杵臼，桂子搗成塵。,
月夜重寄宋華陽姊妹,李商隱,偷桃竊藥事難兼，十二城中鎖彩蟾。應共三英同夜賞，玉樓仍是水精簾。,
送王十三校書分司,李商隱,多少分曹掌祕文，洛陽花雪夢隨君。定知何遜緣聯句，每到城東憶範雲。,
柳下暗記,李商隱,無奈巴南柳，千條傍吹臺。更將黃映白，擬作杏花媒。,
獻寄舊府開封公,李商隱,幕府三年遠，春秋一字褒。書論秦逐客，賦續楚離騷。地理南溟闊，天文北極高。酬恩撫身世，未覺勝鴻毛。,
俳諧,李商隱,短顧何由遂，遲光且莫驚。鶯能歌子夜，蝶解舞宮城。柳訝眉雙淺，桃猜粉太輕。年華有情狀，吾豈怯平生。,
李衛公,李商隱,絳紗弟子音塵絕，鸞鏡佳人舊會稀。今日致身歌舞地，木棉花暖鷓鴣飛。,
韋蟾,李商隱,謝家離別正淒涼，少傅臨岐賭佩囊。卻憶短亭回首處，夜來煙雨滿池塘。,
自貺,李商隱,陶令棄官後，仰眠書屋中。誰將五斗米，擬換北窗風。,
贈白道者,李商隱,十二樓前再拜辭，靈風正滿碧桃枝。壺中若是有天地，又向壺中傷別離。,
赴職梓潼留別畏之員外同年,李商隱,佳兆聯翩遇鳳凰，雕文羽帳紫金床。桂花香處同高第，柿葉翻時獨悼亡。烏鵲失棲長不定，鴛鴦何事自相將。京華庸蜀三千里，送到咸陽見夕陽。,
桂林路中作,李商隱,地暖無秋色，江晴有暮暉。空餘蟬嘒嘒，猶向客依依。村小犬相護，沙平僧獨歸。欲成西北望，又見鷓鴣飛。,
縣中惱飲席,李商隱,晚醉題詩贈物華，罷吟還醉忘歸家。若無江氏五色筆，爭奈河陽一縣花。,
射魚曲,李商隱,思牢弩箭磨青石，繡額蠻渠三虎力。尋潮背日伺泅鱗，貝闕夜移鯨失色。纖纖粉簳馨香餌，綠鴨回塘養龍水。含冰漢語遠於天，何由回作金盤死。,
席上作,李商隱,淡雲輕雨拂高唐，玉殿秋來夜正長。料得也應憐宋玉，一生惟事楚襄王。,
贈趙協律皙,李商隱,俱識孫公與謝公，二年歌哭處還同。已叨鄒馬聲華末，更共劉盧族望通。南省恩深賓館在，東山事往妓樓空。不堪歲暮相逢地，我欲西征君又東。,
擬沈下賢,李商隱,千二百輕鸞，春衫瘦著寬。倚風行稍急，含雪語應寒。帶火遺金斗，兼珠碎玉盤。河陽看花過，曾不問潘安。,
櫻桃答,李商隱,眾果莫相誚，天生名品高。何因古樂府，惟有鄭櫻桃。,
初入武夷,李商隱,未到名山夢已新，千峰拔地玉嶙峋。幔亭一夜風吹雨，似與遊人洗俗塵。,
送豐都李尉,李商隱,萬古商於地，憑君泣路岐。固難尋綺季，可得信張儀。雨氣燕先覺，葉陰蟬遽知。望鄉尤忌晚，山晚更參差。,
寓目,李商隱,園桂懸心碧，池蓮飫眼紅。此生真遠客，幾別即衰翁。小幌風煙入，高窗霧雨通。新知他日好，錦瑟傍朱櫳。,
腸,李商隱,有懷非惜恨，不奈寸腸何。即席回彌久，前時斷固多。熱應翻急燒，冷欲徹微波。隔樹澌澌雨，通池點點荷。倦程山向背，望國闕嵯峨。故念飛書及，新歡借夢過。染筠休伴淚，繞雪莫追歌。擬問陽臺事，年深楚語訛。,
宿晉昌亭聞驚禽,李商隱,羈緒鰥鰥夜景侵，高窗不掩見驚禽。飛來曲渚煙方合，過盡南塘樹更深。胡馬嘶和榆塞笛，楚猿吟雜橘村砧。失群掛木知何限，遠隔天涯共此心。,
洞庭魚,李商隱,洞庭魚可拾，不假更垂罾。鬧若雨前蟻，多於秋後蠅。豈思鱗作簟，仍計腹為燈。浩蕩天池路，翱翔欲化鵬。,
自南山北歸經分水嶺,李商隱,水急愁無地，山深故有云。那通極目望，又作斷腸分。鄭驛來雖及，燕臺哭不聞。猶餘遺意在，許刻鎮南勳。,
贈孫綺新及第,李商隱,長樂遙聽上苑鍾，綵衣稱慶桂香濃。陸機始擬誇文賦，不覺雲間有士龍。,
板橋小別,李商隱,回望高城落曉河，長亭窗戶壓微波。水仙欲上鯉魚去，一夜芙蓉紅淚多。,
故驛迎吊故桂府常侍有感,李商隱,飢烏翻樹晚雞啼，泣過秋原沒馬泥。二紀徵南恩與舊，此時丹旐玉山西。,
聞著明凶問哭寄飛卿,李商隱,昔嘆讒銷骨，今傷淚滿膺。空餘雙玉劍，無復一壺冰。江勢翻銀礫，天文露玉繩。何因攜庾信，同去哭徐陵。,
雨中長樂水館送趙十五滂不及,李商隱,碧雲東去雨雲西，苑路高高驛路低。秋水綠蕪終盡分，夫君太騁錦障泥。,
寫意,李商隱,燕雁迢迢隔上林，高秋望斷正長吟。人間路有潼江險，天外山惟玉壘深。日向花間留返照，雲從城上結層陰。三年已制思鄉淚，更入新年恐不禁。,
池邊,李商隱,玉管葭灰細細吹，流鶯上下燕參差。日西千繞池邊樹，憶把枯條撼雪時。,
韓冬郎即席為詩相送,李商隱,十歲裁詩走馬成，冷灰殘燭動離情。桐花萬里丹山路，雛鳳清於老鳳聲。劍棧風檣各苦辛，別時冰雪到時春。為憑何遜休聯句，瘦盡東陽姓沈人。,
假日,李商隱,素琴絃斷酒瓶空，倚坐欹眠日已中。誰向劉靈天幕內，更當陶令北窗風。,
公子,李商隱,一盞新羅酒，凌晨恐易消。歸應衝鼓半，去不待笙調。歌好惟愁和，香濃豈惜飄。春場鋪艾帳，下馬雉媒嬌。,
子初全溪作,李商隱,全溪不可到，況復盡餘醅。漢苑生春水，昆池換劫灰。戰蒲知雁唼，皺月覺魚來。清興恭聞命，言詩未敢回。,
妓席,李商隱,樂府聞桃葉，人前道得無。勸君書小字，慎莫喚官奴。,
少將,李商隱,族亞齊安陸，風高漢武威。煙波別墅醉，花月後門歸。青海聞傳箭，天山報合圍。一朝攜劍起，上馬即如飛。,
漫成五章,李商隱,沈宋裁辭矜變律，王楊落筆得良朋。當時自謂宗師妙，今日惟觀對屬能。李杜操持事略齊，三才永珍共端倪。集仙殿與金鑾殿，可是蒼蠅惑曙雞。生兒古有孫徵虜，嫁女今無王右軍。借問琴書終一世，何如旗蓋仰三分。代北偏師銜使節，關中裨將建行臺。不妨常日饒輕薄，且喜臨戎用草萊。郭令素心非黷武，韓公本意在和戎。兩都耆舊偏垂淚，臨老中原見朔風。,
公子,李商隱,外戚封侯自有恩，平明通籍九華門。金唐公主年應小，二十君王未許婚。,
壬申閏秋題贈烏鵲,李商隱,繞樹無依月正高，鄴城新淚濺雲袍。幾年始得逢秋閏，兩度填河莫告勞。,
城外,李商隱,露寒風定不無情，臨水當山又隔城。未必明時勝蚌蛤，一生長共月虧盈。,
代元城吳令暗為答,李商隱,背闕歸藩路欲分，水邊風日半西曛。荊王枕上原無夢，莫枉陽臺一片雲。,
百果嘲櫻桃,李商隱,珠實雖先熟，瓊莩縱早開。流鶯猶故在，爭得諱含來。,
曉坐,李商隱,後閤罷朝眠，前墀思黯然。梅應未假雪，柳自不勝煙。淚續淺深綆，腸危高下弦。紅顏無定所，得失在當年。,
九月於東逢雪,李商隱,舉家忻共報，秋雪墮前峰。嶺外他年憶，於東此日逢。粒輕還自亂，花薄未成重。豈是驚離鬢，應來洗病容。,
餞席重送從叔餘之梓州,李商隱,莫嘆萬重山，君還我未還。武關猶悵望，何況百牢關。,
東南,李商隱,東南一望日中烏，欲逐羲和去得無。且向秦樓棠樹下，每朝先覓照羅敷。,
河清與趙氏昆季宴集得擬杜工部,李商隱,勝概殊江右，佳名逼渭川。虹收青嶂雨，鳥沒夕陽天。客鬢行如此，滄波坐渺然。此中真得地，漂盪釣魚船。,
東下三旬苦於風土馬上戲作,李商隱,路繞函關東復東，身騎征馬逐驚蓬。天池遼闊誰相待，日日虛乘九萬風。,
木蘭,李商隱,二月二十二，木蘭開坼初。初當新病酒，復自久離居。愁絕更傾國，驚新聞遠書。紫絲何日障，油壁幾時車。弄粉知傷重，調紅或有餘。波痕空映襪，煙態不勝裾。桂嶺含芳遠，蓮塘屬意疏。瑤姬與神女，長短定何如。,
西南行卻寄相送者,李商隱,百里陰雲覆雪泥，行人只在雪雲西。明朝驚破還鄉夢，定是陳倉碧野雞。,
代祕書贈弘文館諸校書,李商隱,清切曹司近玉除，比來秋興復何如。崇文館裡丹霜後，無限紅梨憶校書。,
贈從兄閬之,李商隱,悵望人間萬事違，私書幽夢約忘機。荻花村裡魚標在，石蘚庭中鹿跡微。幽徑定攜僧共入，寒塘好與月相依。城中猘犬憎蘭佩，莫損幽芳久不歸。,
天津西望,李商隱,虜馬崩騰忽一狂，翠華無日到東方。天津西望腸真斷，滿眼秋波出苑牆。,
異俗二首,李商隱,鬼瘧朝朝避，春寒夜夜添。未驚雷破柱，不報水齊檐。虎箭侵膚毒，魚鉤刺骨銛。鳥言成諜訴，多是恨彤幨。戶盡懸秦網，家多事越巫。未曾容獺祭，只是縱豬都。點對連鰲餌，搜求縛虎符。賈生兼事鬼，不信有洪爐。,
蝶三首,李商隱,初來小苑中，稍與瑣闈通。遠恐芳塵斷，輕憂豔雪融。只知防皓露，不覺逆尖風。回首雙飛燕，乘時入綺櫳。長眉畫了繡簾開，碧玉行收白玉臺。為問翠釵釵上鳳，不知香頸為誰回。壽陽公主嫁時妝，八字宮眉捧額黃。見我佯羞頻照影，不知身屬冶遊郎。,
代應二首,李商隱,溝水分流西復東，九秋霜月五更風。離鸞別鳳今何在，十二玉樓空更空。昨夜雙鉤敗，今朝百草輸。關西狂小吏，惟喝繞床盧。,
寒食行次冷泉驛,李商隱,驛途仍近節，旅宿倍思家。獨夜三更月，空庭一樹花。介山當驛秀，汾水繞關斜。自怯春寒苦，那堪禁火賒。,
寄華嶽孫逸人,李商隱,靈嶽幾千仞，老鬆逾百尋。攀崖仍躡壁，啖葉復眠陰。海上呼三島，齋中戲五禽。唯應逢阮籍，長嘯作鸞音。,
夜半,李商隱,三更三點萬家眠，露欲為霜月墮煙。鬥鼠上堂蝙蝠出，玉琴時動倚窗弦。,
撰彭陽公志文畢有感,李商隱,延陵留表墓，峴首送沈碑。敢伐不加點，猶當無愧辭。百生終莫報，九死諒難追。待得生金後，川原亦幾移。,
送阿龜歸華,李商隱,草堂歸意背煙蘿，黃綬垂腰不奈何。因汝華陽求藥物，碧鬆根下茯苓多。,
江上憶嚴五廣林,李商隱,徵南幕下帶長刀，夢筆深藏五色毫。逢著澄江不敢詠，鎮西留與謝功曹。,
子直晉昌李花,李商隱,吳館何時熨，秦臺幾夜薰。綃輕誰解卷，香異自先聞。月裡誰無姊，雲中亦有君。樽前見飄蕩，愁極客襟分。,
送鄭大臺文南覲,李商隱,黎闢灘聲五月寒，南風無處附平安。君懷一匹胡威絹，爭拭酬恩淚得幹。,
出關宿盤豆館對叢蘆有感,李商隱,蘆葉梢梢夏景深，郵亭暫欲灑塵襟。昔年曾是江南客，此日初為關外心。思子臺邊風自急，玉娘湖上月應沉。清聲不遠行人去，一世荒城伴夜砧。,
丹丘,李商隱,青女丁寧結夜霜，羲和辛苦送朝陽。丹丘萬里無訊息，幾對梧桐憶鳳凰。,
齊樑晴雲,李商隱,緩逐煙波起，如妒柳綿飄。故臨飛閣度，欲入回陂銷。縈歌憐畫扇，敞景弄柔條。更奈天南位，牛渚宿殘宵。,
和韋潘前輩七月十二日夜泊池州城下，先寄上,李商隱,桂含爽氣三秋首，蓂吐中旬二葉新。正是澄江如練處，玄暉應喜見詩人。,
飲席代官妓贈兩從事,李商隱,新人橋上著春衫，舊主江邊側帽檐。願得化為紅綬帶，許教雙鳳一時銜。,
華嶽下題西王母廟,李商隱,神仙有分豈關情，八馬虛隨落日行。莫恨名姬中夜沒，君王猶自不長生。,
高花,李商隱,花將人共笑，籬外露繁枝。宋玉臨江宅，牆低不礙窺。,
蜀桐,李商隱,玉壘高桐拂玉繩，上含非霧下含冰。枉教紫鳳無棲處，斫作秋琴彈壞陵。,
天平公座中呈令狐令公，時蔡京在坐，京曾為,李商隱,罷執霓旌上醮壇，慢妝嬌樹水晶盤。更深欲訴蛾眉斂，衣薄臨醒玉豔寒。白足禪僧思敗道，青袍御史擬休官。雖然同是將軍客，不敢公然子細看。,
寄和水部馬郎中題興德驛，時昭義已平,李商隱,仙郎倦去心，鄭驛暫登臨。水色瀟湘闊，沙程朔漠深。鷁舟時往復，鷗鳥恣浮沉。更想逢歸馬，悠悠嶽樹陰。,
襪,李商隱,嘗聞宓妃襪，渡水欲生塵。好借常娥著，清秋踏月輪。,
代應,李商隱,本來銀漢是紅牆，隔得盧家白玉堂。誰與王昌報訊息，盡知三十六鴛鴦。,
彭城公薨後贈杜二十七勝李十七潘二君並與愚,李商隱,梁山兗水約從公，兩地參差一旦空。謝墅庾村相吊後，自今岐路各西東。,
茂陵,李商隱,漢家天馬出蒲梢，苜蓿榴花遍近郊。內苑只知含鳳觜，屬車無復插雞翹。玉桃偷得憐方朔，金屋修成貯阿嬌。誰料蘇卿老歸國，茂陵松柏雨蕭蕭。,懷古詩，諷刺詩
碧城三首（其一）,李商隱,碧城十二曲闌干，犀闢塵埃玉闢寒。閬苑有書多附鶴，女床無樹不棲鸞。星沉海底當窗見，雨過河源隔座看。若是曉珠明又定。一生長樹水精盤。,
亂石,李商隱,虎踞龍蹲縱復橫，星光漸減雨痕生。不須並礙東西路，哭殺廚頭阮步兵。,
同學彭道士參寥,李商隱,莫羨仙家有上真，仙家暫謫亦千春。月中桂樹高多少，試問西河斫樹人。,
過華清內廄門,李商隱,華清別館閉黃昏，碧草悠悠內廄門。自是明時不巡幸，至今青海有龍孫。,
小桃園,李商隱,竟日小桃園，休寒亦未暄。坐鶯當酒重，送客出牆繁。啼久豔粉薄，舞多香雪翻。猶憐未圓月，先出照黃昏。,
槿花,李商隱,風露悽悽秋景繁，可憐榮落在朝昏。未央宮裡三千女，但保紅顏莫保恩。,
漢南書事,李商隱,西師萬眾幾時回，哀痛天書近已裁。文吏何曾重刀筆，將軍猶自舞輪臺。幾時拓土成王道，從古窮兵是禍胎。陛下好生千萬壽，玉樓長御白雲杯。,
韓同年新居餞韓西迎家室戲贈,李商隱,籍籍徵西萬戶侯，新緣貴婿起朱樓。一名我漫居先甲，千騎君翻在上頭。雲路招邀回綵鳳，天河迢遞笑牽牛。南朝禁臠無人近，瘦盡瓊枝詠四愁。,
少年,李商隱,外戚平羌第一功，生年二十有重封。直登宣室螭頭上，橫過甘泉豹尾中。別館覺來雲雨夢，後門歸去蕙蘭叢。灞陵夜獵隨田竇，不識寒郊自轉蓬。,
題李上謨壁,李商隱,舊著思玄賦，新編雜擬詩。江庭猶近別，山捨得幽期。嫩割周顒韭，肥烹鮑照葵。飽聞南燭酒，仍及撥醅時。,
王十二兄與畏之員外相訪見招小飲，時予以悼,李商隱,謝傅門庭舊末行，今朝歌管屬檀郎。更無人處簾垂地，欲拂塵時簟竟床。嵇氏幼男猶可憫，左家嬌女豈能忘。秋霖腹疾俱難遣，萬里西風夜正長。,
曲池,李商隱,日下繁香不自持，月中流豔與誰期。迎憂急鼓疏鍾斷，分隔休燈滅燭時。張蓋欲判江灩灩，回頭更望柳絲絲。從來此地黃昏散，未信河梁是別離。,
過招國李家南園二首,李商隱,潘岳無妻客為愁，新人來坐舊妝樓。春風猶自疑聯句，雪絮相和飛不休。長亭歲盡雪如波，此去秦關路幾多。惟有夢中相近分，臥來無睡欲如何。,
所居永樂縣久旱，縣宰祈禱得雨，因賦詩,李商隱,甘膏滴滴是精誠，晝夜如絲一尺盈。只怪閭閻喧鼓吹，邑人同報朿長生。,
代魏宮私贈,李商隱,來時西館阻佳期，去後漳河隔夢思。知有宓妃無限意，春鬆秋菊可同時。,
古意,李頎,男兒事長征，少小幽燕客。賭勝馬蹄下，由來輕七尺。殺人莫敢前，須如蝟毛磔。黃雲隴底白雲飛，未得報恩不能歸。遼東小婦年十五，慣彈琵琶解歌舞。今為羌笛出塞聲，使我三軍淚如雨。,唐詩三百首
琴歌,李頎,主人有酒歡今夕，請奏鳴琴廣陵客。月照城頭烏半飛，霜悽萬樹風入衣。銅爐華燭燭增輝，初彈淥水後楚妃。一聲已動物皆靜，四座無言星欲稀。清淮奉使千餘裡，敢告雲山從此始。,唐詩三百首
送陳章甫,李頎,四月南風大麥黃，棗花未落桐葉長。青山朝別暮還見，嘶馬出門思舊鄉。陳侯立身何坦蕩，虯鬚虎眉仍大顙。腹中貯書一萬卷，不肯低頭在草莽。東門酤酒飲我曹，心輕萬事如鴻毛。醉臥不知白日暮，有時空望孤雲高。長河浪頭連天黑，津口停舟渡不得。鄭國遊人未及家，洛陽行子空嘆息。聞道故林相識多，罷官昨日今如何。,唐詩三百首
古從軍行,李頎,白日登山望烽火，黃昏飲馬傍交河。行人刁斗風沙暗，公主琵琶幽怨多。野營萬里無城郭，雨雪紛紛連大漠。胡雁哀鳴夜夜飛，胡兒眼淚雙雙落。聞道玉門猶被遮，應將性命逐輕車。年年戰骨埋荒處，空見蒲桃入漢家。,描寫冬天，唐詩三百首
送魏萬之京,李頎,朝聞遊子唱離歌，昨夜微霜初渡河。鴻雁不堪愁裡聽，雲山況是客中過。關城樹色催寒近，御苑砧聲向晚多。莫見長安行樂處，空令歲月易磋砣。,送別詩，友情詩，唐詩三百首
送魏萬之京,李頎,朝聞遊子唱驪歌，昨夜微霜初度河。鴻雁不堪愁裡聽，雲山況是客中過。關城樹色催寒近，御苑砧聲向晚多。莫見長安行樂處，空令歲月易蹉跎。,
聽安萬善吹觱篥歌,李頎,南山截竹為觱篥，此樂本自龜茲出。流傳漢地曲轉奇，涼州胡人為我吹。旁鄰聞者多嘆息，遠客思鄉皆淚垂。世人解聽不解賞，長飆風中自來往。枯桑老柏寒颼飀，九雛鳴鳳亂啾啾。龍吟虎嘯一時發，萬籟百泉相與秋。忽然更作漁陽摻，黃雲蕭條白日暗。變調如聞楊柳春，上林繁花照眼新。歲夜高堂列明燭，美酒一杯聲一曲。,唐詩三百首
聽董大彈胡笳兼寄語弄房給事,李頎,蔡女昔造胡笳聲，一彈一十有八拍。胡人落淚沾邊草，漢使斷腸對歸客。古戍蒼蒼烽火寒，大荒陰沉飛雪白。先拂商弦后角羽，四郊秋葉驚摵摵。董夫子，通神明，深鬆竊聽來妖精。言遲更速皆應手，將往復旋如有情。空山百鳥散還合，萬里浮雲陰且晴。嘶酸雛雁失群夜，斷絕胡兒戀母聲。川為淨其波，鳥亦罷其鳴。烏珠部落家鄉遠，邏娑沙塵哀怨生。幽音變調忽飄灑，長風吹林雨墮瓦。迸泉颯颯飛木末，野鹿呦呦走堂下。長安城邊東掖垣，鳳凰池對青瑣門。高才脫略名與利，日夕望君抱琴至。,唐詩三百首
塞下曲,李頎,少年學騎射，勇冠幷州兒。直愛出身早，邊功沙漠垂。戎鞭腰下插，羌笛雪中吹。膂力今應盡，將軍猶未知。,
塞下曲,李頎,黃雲雁門郡，日暮風沙裡。千騎黑貂裘，皆稱羽林子。金笳吹朔雪，鐵馬嘶雲水。帳下飲蒲萄，平生寸心是。,
望秦川,李頎,秦川朝望迥，日出正東峰。遠近山河淨，逶迤城闕重。秋聲萬戶竹，寒色五陵鬆。客有歸歟嘆，悽其霜露濃。,
雜興,李頎,沉沉牛渚磯，舊說多靈怪。行人夜秉生犀燭，洞照洪深闢滂湃。乘車駕馬往復旋，赤紱朱冠何偉然。波驚海若潛幽石，龍抱鬍髯臥黑泉。水濱丈人曾有語，物或惡之當害汝。武昌妖夢果為災，百代英威埋鬼府。青青蘭艾本殊香，察見泉魚固不祥。濟水自清河自濁，周公大聖接輿狂。千年魑魅逢華表，九日茱萸作佩囊。善惡死生齊一貫，只應斗酒任蒼蒼。,
晚歸東園,李頎,荊扉帶郊郭，稼穡滿東菑。倚杖寒山暮，鳴梭秋葉時。回雲覆陰谷，返景照霜梨。澹泊真吾事，清風別自茲。·229·,
晚歸東園,李頎,出郭喜見山，東行亦未遠。夕陽帶歸路，靄靄秋稼晚。樵者乘霽歸，野夫及星飯。請謝朱輪客，垂竿不復返。,
謁張果先生,李頎,先生穀神者，甲子焉能計。自說軒轅師，於今幾千歲。寓遊城郭裡，浪跡希夷際。應物雲無心，逢時舟不繫。餐霞斷火粒，野服兼荷制。白雪淨肌膚，青松養身世。韜精殊豹隱，煉骨同蟬蛻。忽去不知誰，偶來寧有契。二儀齊壽考，六合隨休憩。彭聃猶嬰孩，鬆期且微細。嘗聞穆天子，更憶漢皇帝。親屈萬乘尊，將窮四海裔。車徒遍草木，錦帛招談說。八駿空往還，三山轉虧蔽。吾君感至德，玄老欣來詣。受籙金殿開，清齋玉堂閉。笙歌迎拜首，羽帳崇嚴衛。禁柳垂香爐，宮花拂仙袂。祈年寶祚廣，致福蒼生惠。何必待龍髯，鼎成方取濟。,
贈張旭,李頎,張公性嗜酒，豁達無所營。皓首窮草隸，時稱太湖精。露頂據胡床，長叫三五聲。興來灑素壁，揮筆如流星。下舍風蕭條，寒草滿戶庭。問家何所有，生事如浮萍。左手持蟹螯，右手執丹經。瞪目視霄漢，不知醉與醒。諸賓且方坐，旭日臨東城。荷葉裹江魚，白甌貯香粳。微祿心不屑，放神於八紘。時人不識者，即是安期生。,
送劉昱,李頎,八月寒葦花，秋江浪頭白。北風吹五兩，誰是潯陽客。鸕鶿山頭微雨晴，揚州郭裡暮潮生。行人夜宿金陵渚，試聽沙邊有雁聲。,
與諸公遊濟瀆泛舟,李頎,濟水出王屋，其源來不窮。洑泉數眼沸，平地流清通。皇帝崇祀典，詔書視三公。分官禱靈廟，奠璧沉河宮。神應每如答，鬆篁氣蔥蘢。蒼螭送飛雨，赤鯉噴迴風。灑酒布瑤席，吹簫下玉童。玄冥掌陰事，祝史告年豐。百穀趨潭底，三光懸鏡中。淺深露沙石，蘋藻生虛空。晚景臨泛美，亭皋輕靄紅。晴山傍舟楫，白鷺驚絲桐。我本家潁北，開門見維嵩。焉知鬆峰外，又有天壇東。左手正接罒離，浩歌眄青穹。夷猶傲清吏，偃仰狎漁翁。對此川上閒，非君誰與同。霜凝遠村渚，月淨蒹葭叢。茲境信難遇，為歡殊未終。淹留悵言別，煙嶼夕微濛。,
古塞下曲,李頎,行人朝走馬，直指薊城傍。薊城通漠北，萬里別吾鄉。海上千烽火，沙中百戰場。軍書發上郡，春色度河陽。嫋嫋漢宮柳，青青胡地桑。琵琶出塞曲，橫笛斷君腸。,
答高三十五留別便呈於十一,李頎,累薦賢良皆不就，家近陳留訪耆舊。韓康雖覆在人間，王霸終思隱巖竇。清冷池水灌園蔬，萬物滄江心澹如。妻子歡同五株柳，雲山老對一床書。昨日公車見三事，,
答高三十五留別便呈於十一,李頎,累薦賢良皆不就，家近陳留訪耆舊。韓康雖覆在人間，王霸終思隱巖竇。清冷池水灌園蔬，萬物滄江心澹如。妻子歡同五株柳，雲山老對一床書。昨日公車見三事，明君賜衣遣為吏。懷章不使郡邸驚，待詔初從闕庭至。散誕由來自不羈，低頭授職爾何為。故園壁掛烏紗帽，官舍塵生白接z5。寄書寂寂於陵子，蓬蒿沒身胡不仕。藜羹被褐環堵中，歲晚將貽故人恥。,
雜歌謠辭·鄭櫻桃歌,李頎,石季龍，僭天祿，擅雄豪，美人姓鄭名櫻桃。櫻桃美顏香且澤，娥娥侍寢專宮掖。後庭卷衣三萬人，翠眉清鏡不得親。官軍女騎一千匹，繁花照耀漳河春。織成花映紅綸巾，紅旗掣曳鹵簿新。鳴鼙走馬接飛鳥，銅馱琴瑟隨去塵。鳳陽重門如意館，百尺金梯倚銀漢。自言富貴不可量，女為公主男為王。赤花雙簟珊瑚床，盤龍斗帳琥珀光。淫昏偽位神所惡，滅石者陵終不誤。鄴城蒼蒼白露微，世事翻覆黃雲飛。,
東京寄萬楚,李頎,濩落久無用，隱身甘采薇。仍聞薄宦者，還事田家衣。潁水日夜流，故人相見稀。春山不可望，黃鳥東南飛。濯足豈長往，一樽聊可依。瞭然潭上月，適我胸中機。在昔同門友，如今出處非。優遊白虎殿，偃息青瑣闈。且有薦君表，當看攜手歸。寄書不待面，蘭茝空芳菲。,
送王昌齡,李頎,漕水東去遠，送君多暮情。淹留野寺出，向背孤山明。前望數千裡，中無蒲稗生。夕陽滿舟楫，但愛微波清。舉酒林月上，解衣沙鳥鳴。夜來蓮花界，夢裡金陵城。嘆息此離別，悠悠江海行。,
贈別穆元林,李頎,貳職久辭滿，藏名三十年。丹墀策頻獻，白首官不遷。明主日徵士，吏曹何忽賢。空懷濟世業，欲棹滄浪船。舉酒洛門外，送君春海邊。彼鄉有令弟，小邑試烹鮮。轉浦雲壑媚，涉江花島連。綠芳暗楚水，白鳥飛吳煙。贈贐亦奚貴，流亂期早旋。金閨會通籍，生事豈徒然。,
放歌行答從弟墨卿,李頎,小來好文恥學武，世上功名不解取。雖沾寸祿已後時，徒欲出身事明主。柏樑賦詩不及宴，長楸走馬誰相數。斂跡俯眉心自甘，高歌擊節聲半苦。由是蹉跎一老夫，養雞牧豕東城隅。空歌漢代蕭相國，肯事霍家馮子都。徒爾當年聲籍籍，濫作詞林兩京客。故人斗酒安陵橋，黃鳥春風洛陽陌。吾家令弟才不羈，五言破的人共推。興來逸氣如濤湧，千里長江歸海時。別離短景何蕭索，佳句相思能間作。舉頭遙望魯陽山，木葉紛紛向人落。,
王母歌,李頎,武皇齋戒承華殿，端拱須臾王母見。霓旌照耀麒麟車，羽蓋淋漓孔雀扇。手指交梨遣帝食，可以長生臨宇縣。頭上覆戴九星冠，總領玉童坐南面。欲聞要言今告汝，帝乃焚香請此語。若能煉魄去三尸，後當見我天皇所。顧謂侍女董雙成，酒闌可奏雲和笙。紅霞白日儼不動，七龍五鳳紛相迎，惜哉志驕神不悅，嘆息馬蹄與車轍。複道歌鐘杳將暮，深宮桃李花成雪。為看青玉五枝燈，蟠螭吐火光欲絕。,
別樑鍠,李頎,樑生倜儻心不羈，途窮氣蓋長安兒。回頭轉眄似鵰鶚，有志飛鳴人豈知。雖雲四十無祿位，曾與大軍掌書記。抗辭請刃誅部曲，作色論兵犯二帥。一言不合龍額侯，擊劍拂衣從此棄。朝朝飲酒黃公壚，脫帽露頂爭叫呼。庭中犢鼻昔嘗掛，懷裡琅玕今在無。時人見子多落魄，共笑狂歌非遠圖。忽然遣躍紫騮馬，還是昂藏一丈夫。洛陽城頭曉霜白，層冰峨峨滿川澤。但聞行路吟新詩，不嘆舉家無擔石。莫言貧賤長可欺，覆簣成山當有時。莫言富貴長可託，木槿朝看暮還落。不見古時塞上翁，倚伏由來任天作。去去滄波勿復陳，五湖三江愁殺人。,
雜曲歌辭·緩歌行,李頎,小來託身攀貴遊，傾財破產無所憂。暮擬經過石渠署，朝將出入銅龍樓。結交杜陵輕薄子，謂言可生復可死。一沉一浮會有時，棄我翻然如脫屣。男兒立身須自強，十五閉戶潁水陽。業就功成見明主，擊鐘鼎食坐華堂。二八蛾眉梳墮馬，美酒清歌曲房下。文昌宮中賜錦衣，長安陌上退朝歸。五侯賓從莫敢視，三省官僚揖者稀。早知今日讀書是，悔作從來任俠非。,
彈棋歌,李頎,崔侯善彈棋，巧妙盡於此。藍田美玉清如砥，白黑相分十二子。聯翩百中皆造微，魏文手巾不足比。緣邊度隴未可嘉，鳥跂星懸危復斜。迴飆轉指速飛電，拂四取五旋風花。坐中齊聲稱絕藝，仙人六博何能繼。一別常山道路遙，為餘更作三五勢。,
奉送漪叔遊潁川兼謁淮陽太守,李頎,罷吏今何適，辭家方獨行。嵩陽入歸夢，潁水半前程。聞道淮陽守，東南臥理清。郡齋觀政日，人馬望鄉情。疊嶺雪初霽，寒砧霜後鳴。臨川嗟拜手，寂寞事躬耕。,
龍門送裴侍御監五嶺選,李頎,萬里番禺地，官人繼帝憂。君為柱下史，將命出東周。歇馬傍川路，張燈臨石樓。稜稜靜疏木，濞濞響寒流。榔葉四荒外，梅花五嶺頭。明珠尉佗國，翠羽夜郎洲。夷俗富珍產，土風資宦遊。心清物不雜，弊革事無留。舉善必稱最，持奸當去尤。何辭桂江遠，今日用賢秋。,
長壽寺粲公院新甃井,李頎,僧房來往久，露井每同觀。白石抱新甃，蒼苔依舊欄。空瓶宛轉下，長綆轆轤盤。境界因心淨，泉源見底寒。鐘鳴時灌頂，對此日閒安。,
雜曲歌辭·行路難,李頎,漢家名臣楊德祖，四代五公享茅土。父兄子弟綰銀黃，躍馬鳴珂朝建章。火浣單衣繡方領，茱萸錦帶玉盤囊。賓客填街復滿坐，片言出口生輝光。世人逐勢爭奔走，瀝膽隳肝惟恐後。當時一顧生青雲，自謂生死長隨君。一朝謝病還鄉里，窮巷蒼茫絕知己。秋風落葉閉重門，昨日論交竟誰是。薄俗嗟嗟難重陳，深山麋鹿下為鄰。魯連所以蹈滄海，古往今來稱達人。,
漁父歌,李頎,白首何老人，蓑笠蔽其身。避世長不仕，釣魚清江濱。浦沙明濯足，山月靜垂綸。寓宿湍與瀨，行歌秋復春。持竿湘岸竹，爇火蘆洲薪。綠水飯香稻，青荷包紫鱗。於中還自樂，所欲全吾真。而笑獨醒者，臨流多苦辛。,
望鳴皋山白雲寄洛陽盧主簿,李頎,飲馬伊水中，白雲鳴皋上。氛氳山絕頂，行子時一望。照日龍虎姿，攢空冰雪狀。嵡嵸殊未已，崚嶒忽相向。皎皎橫綠林，霏霏澹青嶂。遠映村更失，孤高鶴來傍。勝氣欣有逢，仙遊且難訪。故人吏京劇，每事多閒放。室畫峨眉峰，心格洞庭浪。惜哉清興裡，不見予所尚。,
登首陽山謁夷齊廟,李頎,古人已不見，喬木竟誰過。寂寞首陽山，白雲空復多。蒼苔歸地骨，皓首采薇歌。畢命無怨色，成仁其若何。我來入遺廟，時候微清和。落日吊山鬼，迴風吹女蘿。石崖向西豁，引領望黃河。千里一飛鳥，孤光東逝波。驅車層城路，惆悵此巖阿。,
臨別送張諲入蜀,李頎,出門便為客，惘然悲徒御。四海維一身，茫茫欲何去。經山復歷水，百恨將千慮。劍閣望梁州，是君斷腸處。孤雲傷客心，落日感君深。夢裡蒹葭渚，天邊橘柚林。蜀江流不測，蜀路險難尋。木有相思號，猿多愁苦音。莫向愚山隱，愚山地非近。故鄉可歸來，眼見芳菲盡。,
裴尹東溪別業,李頎,公才廊廟器，官亞河南守。別墅臨都門，驚湍激前後。舊交與群從，十日一攜手。幅巾望寒山，長嘯對高柳。清歡信可尚，散吏亦何有。岸雪清城陰，水光遠林首。閒觀野人筏，或飲川上酒。幽雲澹徘徊，白鷺飛左右。庭竹垂臥內，村煙隔南阜。始知物外情，簪紱同芻狗。,
夏宴張兵曹東堂,李頎,重林華屋堪避暑，況乃烹鮮會佳客。主人三十朝大夫，滿座森然見矛戟。北窗臥簟連心花，竹裡蟬鳴西日斜。羽扇搖風卻珠汗，玉盆貯水割甘瓜。雲峰峨峨自冰雪，坐對芳樽不知熱。醉來但掛葛巾眠，莫道明朝有離別。,
贈別張兵曹,李頎,漢家蕭相國，功蓋五諸侯。勳業河山重，丹青錫命優。君為禁臠婿，爭看玉人遊。荀令焚香日，潘郎振藻秋。新成鸚鵡賦，能衣鷫鸘裘。不憚軒車遠，仍尋薜荔幽。苑梨飛絳葉，伊水淨寒流。雪滿故關道，雲遮祥鳳樓。一身輕寸祿，萬物任虛舟。別後如相問，滄波雙白鷗。,
宿香山寺石樓,李頎,夜宿翠微半，高樓聞暗泉。漁舟帶遠火，山磬發孤煙。衣拂雲鬆外，門清河漢邊。峰巒低枕蓆，世界接人天。靄靄花出霧，輝輝星映川。東林曙鶯滿，惆悵欲言旋。,
二妃廟送裴侍御使桂陽,李頎,沅上秋草晚，蒼蒼堯女祠。無人見精魄，萬古寒猿悲。桂水身歿後，椒漿神降時。回雲迎赤豹，驟雨颯文狸。受命出炎海，焚香徵楚詞。乘驄感遺蹟，一吊清川湄。,
百花原（一作王昌齡《出塞行》）,李頎,百花原頭望京師，黃河水流無已時。窮秋曠野行人絕，馬首東來知是誰,
寄焦鍊師,李頎,得道凡百歲，燒丹惟一身。悠悠孤峰頂，日見三花春。白鶴翠微裡，黃精幽澗濱。始知世上客，不及山中人。仙境若在夢，朝雲如可親。何由睹顏色，揮手謝風塵。,
寄萬齊融,李頎,名高不擇仕，委世隨虛舟。小邑常嘆屈，故鄉行可遊。青楓半村戶，香稻盈田疇。為政日清淨，何人同海鷗。搖巾北林夕，把菊東山秋。對酒池雲滿，向家湖水流。岸陰止鳴鵠，山色映潛虯。靡靡俗中理，蕭蕭川上幽。昔年至吳郡，常隱臨江樓。我有一書札，因之芳杜洲。,
光上座廊下眾山五韻,李頎,名嶽在廡下，吾師居一床。每聞楞伽經，只對清翠光。百穀聚雪色，莓苔侵屋樑。氣盤古壁轉，勢引幽階長。願遊薜葉下，日見金爐香。,
送裴騰,李頎,養德為眾許，森然此丈夫。放情白雲外，爽氣連虯鬚。衡鏡合知子，公心誰謂無。還令不得意，單馬遂長驅。桑野蠶忙時，憐君久踟躊。新晴荷卷葉，孟夏雉將雛。令弟為縣尹，高城汾水隅。相將簿領閒，倚望恆峰孤。香露團百草，紫梨分萬株。歸來授衣假，莫使故園蕪。,
春送從叔遊襄陽,李頎,言別恨非一，棄置我宗英。向用五經笥，今為千里行。裹糧顧庭草，羸馬詰朝鳴。斗酒對寒食，雜花宜晚晴。春衣採洲路，夜飲南陽城。客夢峴山曉，漁歌江水清。楚俗少相知，遠遊難稱情。同人應館穀，刺史在郊迎。只合侍丹扆，翻令辭上京。時方春欲暮，嘆息向流鶯。,
題神力師院,李頎,大師神傑貌，五嶽森禪房。堅持日月珠，豁見滄江長。隨病拔諸苦，致身如法王。階庭藥草遍，飯食天花香。樹色向高閣，晝陰橫半牆。每聞第一義，心淨琉璃光。,
同張員外諲酬答之作,李頎,洛中高士日沉冥，手自灌園方帶經。王湛床頭見周易，長康傳裡好丹青。鶡冠葛屨無名位，博弈賦詩聊遣意。清言只到衛家兒，用筆能誇鐘太尉。東籬二月種蘭蓀，窮巷人稀鳥雀喧。聞道郎官問生事，肯令鬢髮老柴門。,
送顧朝陽還吳,李頎,寂寞俱不偶，裹糧空入秦。宦途已可識，歸臥包山春。舊國指飛鳥，滄波愁旅人。開樽洛水上，怨別柳花新。,
達奚吏部夫人寇氏輓歌,李頎,存歿令名傳，青青松柏田。事姑稱孝婦，生子繼先賢。露溼銘旌重，風吹鹵簿前。陰堂從此閉，誰誦女師篇。,
寄司勳盧員外,李頎,流澌臘月下河陽，草色新年發建章。秦地立春傳太史，漢宮題柱憶仙郎。歸鴻欲度千門雪，侍女新添五夜香。早晚薦雄文似者，故人今已賦長楊。,
送暨道士還玉清觀,李頎,仙宮有名籍，度世吳江濆。大道本無我，青春長與君。中州俄已到，至理得而聞。明主降黃屋，時人看白雲。空山何窈窕，三秀日氛氳。遂此留書客，超遙煙駕分。,
題少府監李丞山池,李頎,能向府亭內，置茲山與林。他人驌驦馬，而我薜蘿心。雨止禁門肅，鶯啼官柳深。長廊閟軍器，積水背城陰。窗外王孫草，床頭中散琴。清風多仰慕，吾亦爾知音。,
野老曝背,李頎,百歲老翁不種田，惟知曝背樂殘年。有時捫蝨獨搔首，目送歸鴻籬下眠。,
送劉四,李頎,愛君少岐嶷，高視白雲鄉。九歲能屬文，謁帝遊明光。奉詔赤墀下，拜為童子郎。爾來屢遷易，三度尉洛陽。洛陽十二門，官寺鬱相望。青槐羅四面，淥水貫中央。聽訟破秋毫，應物利干將。辭滿如脫屣，立言無否臧。歲暮風雪暗，秦中川路長。行人飲臘酒，立馬帶晨霜。生事豈須問，故園寒草荒。從今署右職，莫笑在農桑。,
贈別高三十五,李頎,五十無產業，心輕百萬資。屠酤亦與群，不問君是誰。飲酒或垂釣，狂歌兼詠詩。焉知漢高士，莫識越鴟夷。寄跡棲霞山，蓬頭睢水湄。忽然辟命下，眾謂趨丹墀。沐浴著賜衣，西來馬行遲。能令相府重，且有函關期。黽勉從寸祿，舊遊樑宋時。皤皤邑中叟，相候鬢如絲。官舍柳林靜，河梁杏葉滋。摘芳雲景晏，把手秋蟬悲。小縣情未愜，折腰君莫辭。吾觀主人意，不久召京師。,
留別王盧二拾遺,李頎,此別不可道，此心當報誰。春風灞水上，飲馬桃花時。誤作好文士，只令遊宦遲。留書下朝客，我有故山期。,
題盧道士房,李頎,秋砧響落木，共坐茅君家。惟見兩童子，林前汲井華。空壇靜白日，神鼎飛丹砂。麈尾拂霜草，金鈴搖霽霞。上章人世隔，看弈桐陰斜。稽首問仙要，黃精堪餌花。,
欲之新鄉答崔顥綦毋潛,李頎,數年作吏家屢空，誰道黑頭成老翁。男兒在世無產業，行子出門如轉蓬。吾屬交歡此何夕，南家搗衣動歸客。銅爐將炙相歡飲，星宿縱橫露華白。寒風捲葉度滹沱，飛雪布地悲峨峨。孤城日落見棲鳥，馬上時聞漁者歌。明朝東路把君手，臘日辭君期歲首。自知寂寞無去思，敢望縣人致牛酒。,
送劉四赴夏縣,李頎,九霄特立紅鸞姿，萬仞孤生玉樹枝。劉侯致身能若此，天骨自然多嘆美。聲名播揚二十年，足下長途幾千裡。舉世皆親丞相閣，我心獨愛伊川水。脫略勢利猶埃塵，嘯傲時人而已矣。新詩數歲即文雄，上書昔召蓬萊宮。明主拜官麒麟閣，光車駿馬看玉童。高人往來廬山遠，隱士往來張長公。扶南甘蔗甜如蜜，雜以荔枝龍州橘。赤縣繁詞滿劇曹，白雲孤峰暉永日。朝持手板望飛鳥，暮誦楞伽對空室。一朝出宰汾河間，明府下車人吏閒。端坐訟庭更無事，開門咫尺巫咸山。男耕女織蒙惠化，麥熟雉鳴長秋稼。明年九府議功時，五辟三徵當在茲。聞道桐鄉有遺老，邑中還欲置生祠。,
送盧逸人,李頎,洛陽為此別，攜手更何時。不復人間見，只應海上期。清谿入雲木，白首臥茅茨。共惜盧敖去，天邊望所思。,
覺公院施鳥石臺,李頎,石臺置香飯，齋後施諸禽。童子亦知善，眾生無懼心。苔痕蒼曉露，盤勢出香林。錫杖或圍繞，吾師一念深。,
送李回,李頎,知君官屬大司農，詔幸驪山職事雄。歲發金錢供御府，晝看仙液注離宮。千巖曙雪旌門上，十月寒花輦路中。不睹宣告與文物，自傷流滯去關東。,
宿瑩公禪房聞梵,李頎,花宮仙梵遠微微，月隱高城鐘漏稀。夜動霜林驚落葉，曉聞天籟發清機。蕭條已入寒空靜，颯沓仍隨秋雨飛。始覺浮生無住著，頓令心地欲皈依。,
題盧五舊居,李頎,物在人亡無見期，閒庭繫馬不勝悲。窗前綠竹生空地，門外青山如舊時。悵望秋天鳴墜葉，巑岏枯柳宿寒鴟。憶君淚落東流水，歲歲花開知為誰。,
送盧少府赴延陵,李頎,問君從宦所，何日府中趨。遙指金陵縣，青山天一隅。行人懷寸祿，小吏獻新圖。北固波濤險，南天風俗殊。春江連橘柚，晚景媚菰蒲。漠漠花生渚，亭亭雲過湖。灘沙映村火，水霧斂檣烏。回首東門路，鄉書不可無。,
龍門西峰曉望劉十八不至,李頎,春臺臨永路，跂足望行子。片片雲觸峰，離離鳥渡水。叢林遠山上，霽景雜花裡。不見攜手人，下山采綠芷。,
題綦毋校書別業,李頎,常稱掛冠吏，昨日歸滄洲。行客暮帆遠，主人庭樹秋。豈伊問天命，但欲為山遊。萬物我何有，白雲空自幽。蕭條江海上，日夕見丹丘。生事非漁釣，賞心隨去留。惜哉曠微月，欲濟無輕舟。倏忽令人老，相思河水流。,
寄綦毋三,李頎,新加大邑綬仍黃，近與單車去洛陽。顧眄一過丞相府，風流三接令公香。南川粳稻花侵縣，西嶺雲霞色滿堂。共道進賢蒙上賞，看君幾歲作臺郎。,
送劉主簿歸金壇,李頎,與子十年舊，其如離別何。宦遊鄰故國，歸夢是滄波。京口青山遠，金陵芳草多。雲帆曉容裔，江日晝清和。縣郭舟人飲，津亭漁者歌。茅山有仙洞，羨爾再經過。,
題合歡,李頎,開花復卷葉，豔眼又驚心。蝶繞西枝露，風披東干陰。黃衫漂細蕊，時拂女郎砧。第一百三十三卷,
題璿公山池,李頎,遠公遁跡廬山岑，開士幽居祇樹林。片石孤峰窺色相，清池皓月照禪心。指揮如意天花落，坐臥閒房春草深。此外俗塵都不染，惟餘玄度得相尋。,
九月九日劉十八東堂集,李頎,風俗尚九日，此情安可忘。菊花辟惡酒，湯餅茱萸香。雲入授衣假，風吹閒宇涼。主人盡歡意，林景晝微茫。清切晚砧動，東西歸鳥行。淹留悵為別，日醉秋雲光。,
粲公院各賦一物得初荷,李頎,微風和眾草，大葉長圓陰。晴露珠共合，夕陽花映深。從來不著水，清淨本因心。,
送康洽入京進樂府歌,李頎,識子十年何不遇，只愛歡遊兩京路。朝吟左氏嬌女篇，夜誦相如美人賦。長安春物舊相宜，小苑蒲萄花滿枝。柳色偏濃九華殿，鶯聲醉殺五陵兒。曳裾此日從何所，中貴由來盡相許。白夾春衫仙吏贈，烏皮隱几臺郎與。新詩樂府唱堪愁，御妓應傳鳷鵲樓。西上雖因長公主，終須一見曲陵侯。,
送人尉閩中,李頎,可嘆芳菲日，分為萬里情。閶門折垂柳，御苑聽殘鶯。海戍通閩邑，江航過楚城。客心君莫問，春草是王程。,
奉送五叔入京兼寄綦毋三,李頎,雲陰帶殘日，悵別此何時。慾望黃山道，無由見所思。,
寄韓鵬,李頎,為政心閒物自閒，朝看飛鳥暮飛還。寄書河上神明宰，羨爾城頭姑射山。,
遇劉五,李頎,洛陽一別梨花新，黃鳥飛飛逢故人。攜手當年共為樂，無驚蕙草惜殘春。,
送綦毋三謁房給事,李頎,夫子大名下，家無鍾石儲。惜哉湖海上，曾校蓬萊書。外物非本意，此生空澹如。所思但乘興，遠適唯單車。高道時坎坷，故交願吹噓。徒言青瑣闥，不愛承明廬。百里人戶滿，片言爭訟疏。手持蓮花經，目送飛鳥餘。晚景南路別，炎雲中伏初。此行儻不遂，歸食蘆洲魚。,
題僧房雙桐,李頎,青桐雙拂日，傍帶凌霄花。綠葉傳僧磬，清陰潤井華。誰能事音律，焦尾蔡邕家。,
崔五六圖屏風各賦一物得烏孫佩刀,李頎,烏孫腰間佩兩刀，刃可吹毛錦為帶。握中枕宿穹廬室，馬上割飛翳螉塞。執之魍魎誰能前，氣凜清風沙漠邊。磨用陰山一片玉，洗將胡地獨流泉。主人屏風寫奇狀，鐵鞘金鐶儼相向。回頭瞪目時一看，使予心在江湖上。,
送皇甫曾遊襄陽山水兼謁韋太守,李頎,峴山枕襄陽，滔滔江漢長。山深臥龍宅，水淨斬蛟鄉。元凱春秋傳，昭明文選堂。風流滿今古，煙島思微茫。白雁暮衝雪，青林寒帶霜。蘆花獨戍晚，柑實萬家香。舊國欲茲別，輕舟眇未央。百花亭漫漫，一柱觀蒼蒼。按俗荊南牧，持衡吏部郎。逢君立五馬，應醉習家塘。,
贈蘇明府,李頎,蘇君年幾許，狀貌如玉童。採藥傍樑宋，共言隨日翁。常辭小縣宰，一往東山東。不復有家室，悠悠人世中。子孫皆老死，相識悲轉蓬。發白還更黑，身輕行若風。泛然無所繫，心與孤雲同。出入雖一杖，安然知始終。願聞素女事，去採山花叢。誘我為弟子，逍遙尋葛洪。,
不調歸東川別業,李頎,寸祿言可取，託身將見遺。慚無匹夫志，悔與名山辭。紱冕謝知己，林園多後時。葛巾方濯足，蔬食但垂帷。十室對河岸，漁樵祗在茲。青郊香杜若，白水映茅茨。晝景徹雲樹，夕陰澄古逵。渚花獨開晚，田鶴靜飛遲。且復樂生事，前賢為我師。清歌聊鼓楫，永日望佳期。,
李兵曹壁畫山水各賦得桂水帆,李頎,片帆浮桂水，落日天涯時。飛鳥看共度，閒雲相與遲。長波無曉夜，泛泛欲何之。,
宋少府東溪泛舟,李頎,登岸還入舟，水禽驚笑語。晚葉低眾色，溼雲帶殘暑。落日乘醉歸，溪流復幾許。,
崔五宅送劉跂入京,李頎,行人惜寸景，繫馬暫留歡。昨日辭小沛，何時到長安。鄉中飲酒禮，客裡行路難。清洛雲鴻度，故關風日寒。維將道可樂，不念身無官。生事東山遠，田園芳歲闌。東歸餘謝病，西去子加餐。宋伯非徒爾，明時正可幹。躬耕守貧賤，失計在林端。宿昔奉顏色，慚無雙玉盤。,
照公院雙橙,李頎,種橙夾階生得地，細葉隔簾見雙翠。抽條向長未及肩，泉水繞根日三四。青青何必楚人家，帶雨凝煙新著花。永願香爐灑甘露，夕陽時映東枝斜。南庭黃竹爾不敵，借問何時堪掛錫。,
愛敬寺古藤歌,李頎,古藤池水盤樹根，左攫右拏龍虎蹲。橫空直上相陵突，丰茸離纚若無骨，風雷霹靂連黑枝，人言其下藏妖魑。空庭落葉乍開合，十月苦寒常倒垂。憶昨花飛滿空殿，密葉吹香飯僧遍。南階雙桐一百尺，相與年年老霜霰。,
寄鏡湖朱處士,李頎,澄霽晚流闊，微風吹綠蘋。鱗鱗遠峰見，淡淡平湖春。芳草日堪把，白雲心所親。何時可為樂，夢裡東山人。,
送人歸沔南,李頎,梅花今正發，失路復何如。舊國雲山在，新年風景餘。春饒漢陽夢，日寄武陵書。可即明時老，臨川莫羨魚。,
籬筍,李頎,東園長新筍，映日復穿籬。迸出依青嶂，攢生伴綠池。色因林向背，行逐地高卑。但恐春將老，青青獨爾為。,
魏倉曹宅各賦一物得當軒石竹,李頎,羅生殊眾色，獨為表華滋。雖雜蕙蘭處，無爭桃李時。同人趨府暇，落日後庭期。密葉散紅點，靈條驚紫蕤。芳菲看不厭，採摘願來茲。,
絕纓歌,李頎,楚王宴客章華臺，章華美人善歌舞。玉顏豔豔空相向，滿堂目成不得語。紅燭滅，芳酒闌，羅衣半醉春夜寒，絕纓解帶一為歡。君王赦過不之罪，暗中珠翠鳴珊珊。寧愛賢，不愛色，青娥買死誰能識，果卻一軍全社稷。,
送錢子入京,李頎,夜夢還京北，鄉心恨搗衣。朝逢入秦使，走馬喚君歸。驛路清霜下，關門黃葉稀。還家應信宿，看子速如飛。,
送竇參軍,李頎,城南送歸客，舉酒對林巒。暄鳥迎風囀，春衣度雨寒。桃花開翠幕，柳色拂金鞍。公子何時至，無令芳草闌。,
琴曲歌辭·湘夫人,李頎,九嶷日已暮，三湘雲復愁。窅藹羅袂色，潺湲江水流。佳期來北渚，捐玦在芳洲。,
無盡上人東林禪居,李頎,草堂每多暇，時謁山僧門。所對但群木，終朝無一言。我心愛流水，此地臨清源。含吐山上日，蔽虧鬆外村。孤峰隔身世，百衲老寒暄。禪戶積朝雪，花龕來暮猿。顧餘守耕稼，十載隱田園。蘿筱慰舂汲，巖潭恣討論。洩雲豈知限，至道莫探元。且願啟關鎖，於焉微尚存。,
送王道士還山,李頎,嵩陽道士餐柏實，居處三花對石室。心窮伏火陽精丹，口誦淮王萬畢術。自言神訣不可求，我師聞之玄圃遊。出入彤庭佩金印，承恩赫赫如王侯。雙峰樹下曾受業，應傳肘後長生法。吾聞仙地多後身，安知不是具茨人。玉膏清泠瀑泉水，白雲溪中日方此。後今不見數十年，鬢髮顏容只如是。先生舍我欲何歸，竹杖黃裳登翠微。當有巖前白蝙蝠，迎君日暮雙來飛。,
送從弟遊江淮兼謁鄱陽劉太守,李頎,都門柳色朝朝新，念爾今為江上人。穆陵關帶清風遠，彭蠡湖連芳草春。泊舟借問西林寺，曉聽猿聲在山翠，潯陽北望鴻雁回，湓水東流客心醉。須知聖代舉賢良，不使遺才滯一方。應見鄱陽虎符守，思歸共指白雲鄉。,
少室雪晴送王寧,李頎,少室眾峰幾峰別，一峰晴見一峰雪。隔城半山連青松，素色峨峨千萬重。過景斜臨不可道，白雲欲盡難為容。行人與我玩幽境，北風切切吹衣冷。惜別浮橋駐馬時，舉頭試望南山嶺。,
送郝判官,李頎,楚城木葉落，夏口青山遍。鴻雁向南時，君乘使者傳。楓林帶水驛，夜火明山縣。千里送行人，蔡州如眼見。江連清漢東逶迤，遙望荊雲相蔽虧。應問襄陽舊風俗，為餘騎馬習家池。,
送綦毋三寺中賦得紗燈,李頎,禪室吐香燼，輕紗籠翠煙。長繩掛青竹，百尺垂紅蓮。熠爚眾星下，玲瓏雙塔前。含光待明發，此別豈徒然。,
送司農崔丞,李頎,黃鸝鳴官寺，香草色未已。同時皆省郎，而我獨留此。維監太倉粟，常對府小史。清陰羅廣庭，政事如流水。奉使往長安，今承朝野歡。宰臣應記識，明主必遷官。塞外貔將虎，池中鴛與鸞。詞人洞簫賦，公子鵕鸃冠。邑里春方晚，昆明花欲闌。行行取高位，當使路傍看。,
雙筍歌送李回兼呈劉四,李頎,並抽新筍色漸綠，迥出空林雙碧玉。春風解籜雨潤根，一枝半葉清露痕。為君當面拂雲日，孤生四遠何足論。再三抱此悵為別，嵩洛故人與之說。,
送山陰姚丞攜妓之任兼寄蘇少府,李頎,東風香草路，南客心容與。白皙吳王孫，青蛾柳家女。都門數騎出，河口片帆舉。夜簟眠橘洲，春衫傍楓嶼。山陰政簡甚從容，到罷惟求物外蹤。落日花邊剡溪水，晴煙竹裡會稽峰。才子風流蘇伯玉，同官曉暮應相逐。加餐共愛鱸魚肥，醒酒仍憐甘蔗熟。知君練思本清新，季子如今得為鄰。他日知尋始寧墅，題詩早晚寄西人。第一百三十四卷,
聖善閣送裴迪入京,李頎,雲華滿高閣，苔色上鉤欄。藥草空階靜，梧桐返照寒。清吟可愈疾，攜手暫同歡。墜葉和金磬，飢烏鳴露盤。伊流惜東別，灞水向西看。舊託含香署，雲霄何足難。,
送崔嬰赴漢陽,李頎,中外相連弟與兄，新加小縣子男名。才年三十佩銅印，知爾絃歌漢水清。,
送劉方平,李頎,綺紈游上國，多作少年行。二十二詞賦，惟君著美名。童顏且白皙，佩德如瑤瓊。荀氏風流盛，胡家公子清。有才不偶誰之過，肯即藏鋒事高臥。洛陽草色猶自春，遊子東歸喜拜親。漳水橋頭值鳴雁，朝歌縣北少行人。別離斗酒心相許，落日青郊半微雨。請君騎馬望西陵，為我殷勤吊魏武。,
宴陳十六樓（樓枕金谷）,李頎,西樓對金谷，此地古人心。白日落庭內，黃花生澗陰。四鄰見疏木，萬井度寒砧。石上題詩處，千年留至今。,
送相里造入京,李頎,子月過秦正，寒雲覆洛城。嗟君未得志，猶作苦辛行。暖酒嫌衣薄，瞻風候雨晴。春官含笑待，驅馬速前程。,
送五叔入京兼寄綦毋三,李頎,吏部明年拜官後，西城必與故人期。寄書春草年年色，莫道相逢玉女祠。,
送東陽王太守（末缺）,李頎,江皋杜蘅綠，芳草日遲遲。檜楫今何去，星郎出守時。彤襜問風俗，明主寄惸嫠。令下不徒爾，人和當在茲。昔年經此地，微月有佳期。洞口桂花白，巖前春草滋。素沙靜津瀨，青壁帶川坻。野鶴每孤立，林鼯常晝悲。,
詠張諲山水（末缺）,李頎,小山破體閒支策，落日梨花照空壁。詩堪記室妒風流，畫與將軍作勍敵。,
失題（末缺）,李頎,紫極殿前朝伏奏，龍華會裡日相望。別離歲歲如流水，誰辨他鄉與故鄉。第一百三十五卷,
送崔侍御赴京,李頎,綠槐蔭長路，駿馬垂青絲。柱史謁承明，翩翩將有期。千官大朝日，奏事臨赤墀。肅肅儀仗裡，風生鷹隼姿。一從登甲科，三拜皆憲司。按俗又如此，為郎何太遲。送君暮春月，花落城南陲。惜別醉芳草，前山勞夢思。,
送馬錄事赴永陽（一作嘉）,李頎,子為郡從事，主印清淮邊。談笑一州里，從容群吏先。手持三尺令，遣決如流泉。太守既相許，諸公誰不然。孤城連海樹，萬室帶山煙。春日溪湖淨，芳洲葭菼連。炊粳蟹螯熟，下箸鱸魚鮮。野鶴宿檐際，楚雲飛面前。聽歌送離曲，且駐木蘭船。贈爾八行字，當聞佳政傳。,
鮫人歌,李頎,鮫人潛織水底居，側身上下隨游魚。輕綃文彩不可識，夜夜澄波連月色。有時寄宿來城市，海島青冥無極已。泣珠報恩君莫辭，今年相見明年期。始知萬族無不有，百尺深泉架戶牖。鳥沒空山誰復望，一望雲濤堪白首。,
送劉十（一作劉十一）,李頎,三十不官亦不娶，時人焉識道高下。房中唯有老氏經，櫪上空餘少遊馬。往來嵩華與函秦，放歌一曲前山春。西林獨鶴引閒步，南澗飛泉清角巾。前年上書不得意，歸臥東窗兀然醉。諸兄相繼掌青史，第五之名齊驃騎。烹葵摘果告我行，落日夏雲縱復橫。聞道謝安掩口笑，知君不免為蒼生。,
魏倉曹東堂檉樹,李頎,愛君雙檉一樹奇，千葉齊生萬葉垂。長頭拂石帶煙雨，獨立空山人莫知。攢青蓄翠陰滿屋，紫穗紅英曾斷目。洛陽墨客遊雲間，若到麻源第三谷。,
採蓮（一作放歌行）,李頎,越溪女，越溪蓮。齊菡萏，雙嬋娟。嬉遊向何處，採摘且同船。浩唱發容與，清波生漪漣。時逢島嶼泊，幾伴鴦鴛眠。襟袖既盈溢，馨香亦相傳。薄暮歸去來，苧羅生碧煙。,
清明,杜牧,清明時節雨紛紛，路上行人慾斷魂。借問酒家何處有，牧童遙指杏花村。,清明節，描寫雨
山行,杜牧,遠上寒山石徑斜，白雲生處有人家。停車坐愛楓林晚，霜葉紅於二月花。,描寫秋天，小學
赤壁,杜牧,折戟沉沙鐵未銷，自將磨洗認前朝。東風不與周郎便，銅雀春深鎖二喬。,戰爭詩，唐詩三百首，初中，懷古詩，詠史詩
江南春,杜牧,千里鶯啼綠映紅，水村山郭酒旗風。南朝四百八十寺，多少樓臺煙雨中。,描寫春天
泊秦淮,杜牧,煙籠寒水月籠沙，夜泊秦淮近酒家。商女不知亡國恨，隔江猶唱後庭花。,愛國詩，唐詩三百首，初中，懷古詩，詠史詩
秋夕,杜牧,紅燭秋光冷畫屏，輕羅小扇撲流螢。天階夜色涼如水，坐看牽牛織女星。,閨怨詩，七夕節，描寫秋天，唐詩三百首
寄揚州韓綽判官,杜牧,青山隱隱水遙遙，秋盡江南草木凋。二十四橋明月夜，玉人何處教吹簫？,
寄揚州韓綽判官,杜牧,青山隱隱水迢迢，秋盡江南草未凋。二十四橋明月夜，玉人何處教吹簫。,友情詩，唐詩三百首
題烏江亭,杜牧,勝敗兵家事不期，包羞忍恥是男兒。?江東子弟多才俊，捲土重來未可知。,勵志詩，懷古詩，詠史詩
遣懷,杜牧,落魄江湖載酒行，楚腰纖細掌中輕。十年一覺揚州夢，贏得青樓薄倖名。,唐詩三百首
遣懷,杜牧,道泰時還泰，時來命不來。何當離城市，高臥博山隈。,
遣懷,杜牧,落魄江南載酒行，楚腰腸斷掌中輕。十年一覺揚州夢，佔得青樓薄倖名。,
九日齊山登高,杜牧,江涵秋影雁初飛，與客攜壺上翠微。塵世難逢開口笑，菊花須插滿頭歸。但將酩酊酬佳節，不用登臨恨落暉。古往今來只如此，牛山何必獨沾衣。,重陽節
金谷園,杜牧,繁華事散逐香塵，流水無情草自春。日暮東風怨啼鳥，落花猶似墜樓人。,唐詩三百首
張好好詩,杜牧,君為豫章姝，十三才有餘。翠茁鳳生尾，丹葉蓮含跗。高閣倚天半，章江聯碧虛。此地試君唱，特使華筵鋪。主人顧四座，始訝來踟躕。吳娃起引贊，低徊映長裾。雙鬟可高下，才過青羅襦。盼盼乍垂袖，一聲雛鳳呼。繁弦迸關紐，塞管裂圓蘆。眾音不能逐，嫋嫋穿雲衢。主人再三嘆，謂言天下殊。贈之天馬錦，副以水犀梳。龍沙看秋浪，明月遊朱湖。自此每相見，三日已為疏。玉質隨月滿，豔態逐春舒。絳脣漸輕巧，雲步轉虛徐。旌旆忽東下，笙歌隨舳艫。霜凋謝樓樹，沙暖句溪蒲。身外任塵土，樽前極歡娛。飄然集仙客，諷賦欺相如。聘之碧瑤珮，載以紫雲車。洞閉水聲遠，月高蟾影孤。爾來未幾歲，散盡高陽徒。洛城重相見，婥婥為當壚。怪我苦何事，少年垂白鬚。朋遊今在否，落拓更能無。門館慟哭後，水雲秋景初。斜日掛衰柳，涼風生座隅。灑盡滿襟淚，短歌聊一書。,
七夕,杜牧,銀燭秋光冷畫屏，輕羅小扇撲流螢。天街夜色涼如水，臥看牽牛織女星。,
七夕,杜牧,雲階月地一相過，未抵經年別恨多。最恨明朝洗車雨，不教回腳渡天河。,
贈別,杜牧,眼前迎送不曾休，相續輪蹄似水流。門外若無南北路，人間應免別離愁。蘇秦六印歸何日？潘岳雙毛去值秋。莫怪分襟銜淚語，十年耕釣憶滄洲。,
長安秋望,杜牧,樓倚霜樹外，鏡天無一毫。南山與秋色，氣勢兩相高。,描寫秋天
江南春絕句,杜牧,千里鶯啼綠映江，水村山郭酒旗風。南朝四百八十寺，多少樓臺煙雨中。,
即事,杜牧,小院無人雨長苔，滿庭修竹間疏槐。春愁兀兀成幽夢，又被流鶯喚醒來。,
早雁,杜牧,金河秋半虜弦開，雲外驚飛四散哀。仙掌月明孤影過，長門燈暗數聲來。須知胡騎紛紛在，豈逐春風一一回。莫厭瀟湘少人處，水多菰米岸莓苔。,
秋思,杜牧,熱去解鉗釱，飄蕭秋半時。微雨池塘見，好風襟袖知。發短梳未足，枕涼閒且欹。平生分過此，何事不參差。,
旅宿,杜牧,旅館無良伴，凝情自悄然。寒燈思舊事，斷雁警愁眠。遠夢歸侵曉，家書到隔年。滄江好煙月，門系釣魚船。,思鄉詩，唐詩三百首，羈旅詩
秋娘詩並序,杜牧,杜秋，金陵女也。年十五為李錡妾。後錡叛滅，籍之入宮，有寵於景陵。穆宗即位，命秋為皇子傅姆，皇子壯，封漳王。鄭注用事，誣丞相欲去己者，指王為根，王被罪廢削，秋因賜歸故鄉。予過金陵，感其窮且老，為之賦詩。京江水清滑，生女白如脂。其間杜秋者，不勞朱粉施。老濞即山鑄，後庭千雙眉。秋持玉斝醉，與唱金縷衣。勸君莫惜金縷衣，勸君須惜少年時。花開堪折直須折，莫待無花空折枝。李錡長唱此辭。濞即白首叛，秋亦紅淚滋。吳江落日渡，灞岸綠楊垂。聯裾見天子，盼眄獨依依。椒壁懸錦幕，鏡奩蟠蛟螭。低鬟認新寵，窈嫋復融怡。月上白璧門，桂影涼參差。金階露新重，閒捻紫簫吹。晉書：盜開涼州張駿冢，得紫玉簫。莓苔夾城路，南苑雁初飛。紅粉羽林仗，獨賜辟邪旗。歸來煮豹胎，饜飫不能飴。咸池升日慶，銅雀分香悲。雷音後車遠，事往落花時。燕禖得皇子，壯發綠緌緌。畫堂授傅姆，天人親捧持。虎睛珠絡褓，金盤犀鎮帷。長楊射熊羆，武帳弄啞咿。漸拋竹馬劇，稍出舞雞奇。嶄嶄整冠佩，侍宴坐瑤池。眉宇儼圖畫，神秀射朝輝。一尺桐偶人，江充知自欺。王幽茅土削，秋放故鄉歸。觚稜拂斗極，回首尚遲遲。四朝三十載，似夢復疑非。潼關識舊吏，吏發已如絲。卻喚吳江渡，舟人那得知。歸來四鄰改，茂苑草菲菲。清血灑不盡，仰天知問誰。寒衣一匹素，夜借鄰人機。我昨金陵過，聞之為噓唏。自古皆一貫，變化安能推。夏姬滅兩國，逃作巫臣姬。西子下姑蘇，一舸逐鴟夷。織室魏豹俘，作漢太平基。誤置代籍中，兩朝尊母儀。光武紹高祖，本系生唐兒。珊瑚破高齊，作婢舂黃糜。蕭後去揚州，突厥為閼氏。女子固不定，士林亦難期。射鉤後呼父，釣翁王者師。無國要孟子，有人毀仲尼。秦因逐客令，柄歸丞相斯。安知魏齊首，見斷簀中屍。給喪蹶張輩，廊廟冠峨危。珥貂七葉貴，何妨我虜支。蘇武卻生返，鄧通終死飢。主張既難測，翻覆亦其宜。地盡有何物？天外復何之？指何為而捉？足何為而馳？耳何為而聽？目何為而窺？己身不自曉，此外何思惟。因傾一樽酒，題作杜秋詩。愁來獨長詠，聊可以自怡。,
郡齋獨酌　黃州作。,杜牧,前年鬢生雪，今年須帶霜。時節序鱗次，古今同雁行。甘英窮四海，四萬到洛陽。東南我所見，北可計幽荒。中畫一萬國，角角棋佈方。地頑壓不穴，天迥老不僵。屈指百萬世，過如霹靂忙。人生落其內，何者為彭殤？促束自繫縛，儒衣寬且長。旗亭雪中過，敢問當壚娘。我愛李侍中，摽摽七尺強。白羽八札弓，髀壓綠檀槍。風前略橫陣，紫髯分兩傍。淮西萬虎士，怒目不敢當。功成賜宴麟德殿，猿超鶻掠廣球場。三千宮女側頭看，相排踏碎雙明璫。旌竿幖幖旗，意氣橫鞭歸故鄉。我愛朱處士，三吳當中央。罷亞百頃稻，西風吹半黃。尚可活鄉里，豈惟滿囷倉。後嶺翠撲撲，前溪碧泱泱。霧曉起鳧雁，日晚下牛羊。叔舅欲飲我，社甕爾來嘗。伯姊子欲歸，彼亦有壺漿。西阡下柳塢，東陌繞荷塘。姻親骨肉舍，煙火遙相望。太守政如水，長官貪似狼。徵輸一雲畢，任爾自存亡。我昔造其室，羽儀鸞鶴翔。交橫碧流上，竹映琴書床。出語無近俗，堯舜禹武湯。問今天子少，誰人為棟樑。我曰天子聖，晉公提紀綱。聯兵數十萬，附海正誅滄。謂言大義不小義，取易卷席如探囊。犀甲吳兵鬥弓弩，蛇矛燕戟馳鋒芒。豈知三載凡百戰，鉤車不得望其牆。答雲此山外，有事同胡羌。誰將國伐叛，話與釣魚郎。溪南重回首，一徑出修篁。爾來十三歲，斯人未曾忘。往往自撫己，淚下神蒼茫。御史詔分洛，舉趾何猖狂。闕下諫官業，拜疏無文章。尋僧解憂夢，乞酒緩愁腸。豈為妻子計，未去山林藏。平生五色線，願補舜衣裳。絃歌教燕趙，蘭芷浴河湟。腥羶一掃灑，凶狠皆披攘。生人但眠食，壽域富農桑。孤吟志在此，自亦笑荒唐。江郡雨初霽，刀好截秋光。池邊成獨酌，擁鼻菊枝香。醺酣更唱太平曲，仁聖天子壽無疆。,
將赴吳興登樂遊原,杜牧,清時有味是無能，閒愛孤雲靜愛僧。欲把一麾江海去，樂遊原上望昭陵。,唐詩三百首
張好好詩並序,杜牧,君為豫章姝，十三才有餘。翠茁鳳生尾，丹葉蓮含跗。高閣倚天半，章江聯碧虛。此地試君唱，特使華筵鋪。主人顧四座，始訝來踟躕。吳娃起引贊，低徊映長裾。雙鬟可高下，才過青羅襦。盼盼乍垂袖，一聲雛鳳呼。繁弦迸關紐，塞管裂圓蘆。眾音不能逐，嫋嫋穿雲衢。主人再三嘆，謂言天下殊。贈之天馬錦，副以水犀梳。龍沙看秋浪，明月遊朱湖。自此每相見，三日已為疏。玉質隨月滿，豔態逐春舒。絳脣漸輕巧，雲步轉虛徐。旌旆忽東下，笙歌隨舳艫。霜凋謝樓樹，沙暖句溪蒲。身外任塵土，樽前極歡娛。飄然集仙客，諷賦欺相如。聘之碧瑤珮，載以紫雲車。洞閉水聲遠，月高蟾影孤。爾來未幾歲，散盡高陽徒。洛城重相見，婥婥為當壚。怪我苦何事，少年垂白鬚。朋遊今在否，落拓更能無。門館慟哭後，水雲秋景初。斜日掛衰柳，涼風生座隅。灑盡滿襟淚，短歌聊一書。,
感懷詩一首　時滄州用兵。,杜牧,高文會隋季，提劍徇天意。扶持萬代人，步驟三皇地。聖雲繼之神，神仍用文治。德澤酌生靈，沉酣薰骨髓。旄頭騎箕尾，風塵薊門起。胡兵殺漢兵，屍滿咸陽市。宣皇走豪傑，談笑開中否。肅宗也。蟠聯兩河間，燼萌終不彌。號為精兵處，齊蔡燕趙魏。合環千里疆，爭為一家事。逆子嫁虜孫，西鄰聘東里。急熱同手足，唱和如宮徵。法制自作為，禮文爭僭擬。壓階螭鬥角，畫屋龍交尾。署紙日替名，分財賞稱賜。刳隍欦萬尋，繚垣疊千雉。誓將付孱孫，血絕然方已。九廟仗神靈，四海為輸委。如何七十年，汗赩含羞恥？韓彭不再生，英衛皆為鬼。凶門爪牙輩，穰穰如兒戲。累聖但日籲，閫外將誰寄？屯田數十萬，堤防常懾惴。急徵赴軍須，厚賦資凶器。因隳畫一法，且逐隨時利。流品極蒙尨，網羅漸離弛。夷狄日開張，黎元愈憔悴。邈矣遠太平，蕭然盡煩費。至於貞元末，風流恣綺靡。艱極泰循來，元和聖天子。元和聖天子，英明湯武上。茅茨覆宮殿，封章綻帷帳。伍旅拔雄兒，夢卜庸真相。勃雲走轟霆，河南一平蕩。繼於長慶初，燕趙終舁強。攜妻負子來，北闕爭頓顙。故老撫兒孫，爾生今有望。茹鯁喉尚隘，負重力未壯。坐幄無奇兵，吞舟漏疏網。骨添薊垣沙，血漲滹沱浪。祗雲徒有徵，安能問無狀。一日五諸侯，奔亡如鳥往。取之難梯天，失之易反掌。蒼然太行路，翦翦還榛莽。關西賤男子，誓肉虜杯羹。請數擊虜事，誰其為我聽。蕩蕩乾坤大，曈曈日月明。叱起文武業，可以豁洪溟。安得封域內，長有扈苗徵。七十里百里，彼亦何嘗爭。往往念所至，得醉愁甦醒。韜舌辱壯心，叫閽無助聲。聊書感懷韻，焚之遺賈生。,
池州送孟遲先輩,杜牧,昔子來陵陽，時當苦炎熱。我雖在金臺，頭角長垂折。奉披塵意驚，立語平生豁。寺樓最騫軒，坐送飛鳥沒。一樽中夜酒，半破前峰月。煙院鬆飄蕭，風廊竹交戛。時步郭西南，繚徑苔圓折。好鳥響丁丁，小溪光汃汃。籬落見娉婷，機絲弄啞軋。煙溼樹姿嬌，雨餘山態活。仲秋往歷陽，同上牛磯歇。大江吞天去，一練橫坤抹。千帆美滿風，曉日殷鮮血。歷陽裴太守，襟韻苦超越。鞔鼓畫麒麟，看君擊狂節。離袖颭應勞，恨粉啼還咽。明年忝諫官，綠樹秦川闊。子提健筆來，勢若夸父渴。九衢林馬撾，千門織車轍。秦臺破心膽，黥陣驚毛髮。子既屈一鳴，餘固宜三刖。慵憂長者來，病怯長街喝。僧爐風雪夜，相對眠一褐。暖灰重擁瓶，曉粥還分鉢。青雲馬生角，黃州使持節。秦嶺望樊川，祗得回頭別。商山四皓祠，心與摴蒱說。大澤蒹葭風，孤城狐兔窟。且復考詩書，無因見簪笏。古訓屹如山，古風冷刮骨。周鼎列瓶罌，荊璧橫拋摋。力盡不可取，忽忽狂歌發。三年未為苦，兩郡非不達。秋浦倚吳江，去楫飛青鶻。溪山好畫圖，洞壑深閨闥。竹岡森羽林，花塢團宮纈。景物非不佳，獨坐如韝紲。丹鵲東飛來，喃喃送君札。呼兒旋供衫，走門空踏襪。手把一枝物，桂花香帶雪。喜極至無言，笑餘翻不悅。人生直作百歲翁，亦是萬古一瞬中。我欲東召龍伯翁，上天揭取北斗柄。蓬萊頂上斡海水，水盡到底看海空。月於何處去？日於何處來？跳丸相趁走不住，堯舜禹湯文武周孔皆為灰。酌此一杯酒，與君狂且歌。離別豈足更關意，衰老相隨可奈何！,
嘆花,杜牧,自是尋春去較遲，不須惆悵怨芳時。狂風落盡深紅色，綠葉成陰子滿枝。,
嘆花,杜牧,自恨尋芳到已遲，往年曾見未開時。如今風擺花狼藉，綠葉成陰子滿枝。：狂風落盡深紅色，綠葉成陰子滿枝。,
齊安郡後池絕句,杜牧,菱透浮萍綠錦池，夏鶯千囀弄薔薇。盡日無人看微雨，鴛鴦相對浴紅衣。,
題揚州禪智寺,杜牧,雨過一蟬噪，飄蕭鬆桂秋。青苔滿階砌，白鳥故遲留。暮靄生深樹，斜陽下小樓。誰知竹西路，歌吹是揚州。,孤獨
題宣州開元寺水閣，閣下宛溪，夾溪居人,杜牧,六朝文物草連空，天淡雲閒今古同。鳥去鳥來山色裡，人歌人哭水聲中。深秋簾幕千家雨，落日樓臺一笛風。惆悵無日見范蠡，參差煙樹五湖東。,
雨,杜牧,連雲接塞添迢遞，灑幕侵燈送寂寥。一夜不眠孤客耳，主人窗外有芭蕉。,
初冬夜飲,杜牧,淮陽多病偶求歡，客袖侵霜與燭盤。砌下梨花一堆雪，明年誰此憑闌干。,
寄遠,杜牧,兩葉愁眉愁不開，獨含惆悵上層臺。碧雲空斷雁行處，紅葉已凋人未來。塞外音書無資訊，道傍車馬起塵埃。功名待寄凌煙閣，力盡遼城不肯回。,
寄遠,杜牧,隻影隨驚雁，單棲鎖畫籠。向春羅袖薄，誰念舞臺風？,
寄遠,杜牧,前山極遠碧雲合，清夜一聲《白雪》微。欲寄相思千里月，溪邊殘照雨霏霏。,
雨中作,杜牧,賤子本幽慵，多為雋賢侮。得州荒僻中，更值連江雨。一褐擁秋寒，小窗侵竹塢。濁醪氣色嚴，皤腹瓶罌古。酣酣天地寬，恍恍嵇劉伍。但為適性情，豈是藏鱗羽。一世一萬朝，朝朝醉中去。,
遣興,杜牧,鏡弄白髭鬚，如何作老夫。浮生長勿勿，兒小且嗚嗚。忍過事堪喜，泰來憂勝無？治平心徑熟，不遣有窮途。,
梅,杜牧,輕盈照溪水，掩斂下瑤臺。妒雪聊相比，欺春不逐來。偶同佳客見，似為凍醪開。若在秦樓畔，堪為弄玉媒。,
春思,杜牧,豈君心的的，嗟我淚涓涓。綿羽啼來久，錦鱗書未傳。獸爐凝冷焰，羅幕蔽晴煙。自是求佳夢，何須訝晝眠？,
昔事文皇帝三十二韻,杜牧,昔事文皇帝，叨官在諫垣。奏章為得地，齚齒負明恩。金虎知難動，毛釐亦恥言。撩頭雖欲吐，到口卻成吞。照膽常懸鏡，窺天自戴盆。周鍾既窕槬，黥陣亦瘢痕。鳳闕觚稜影，仙盤曉日暾。雨晴文石滑，風暖戟衣翻。每慮號無告，長憂駭不存。隨行唯跼蹐，出語但寒暄。宮省咽喉任，戈矛羽衛屯。光塵皆影附，車馬定西奔。億萬持衡價，錙銖挾契論。堆時過北斗，積處滿西園。接棹隋河溢，連蹄蜀棧刓。漉空滄海水，搜盡卓王孫。鬥巧猴雕刺，誇趫索掛跟。狐威假白額，梟嘯得黃昏。馥馥芝蘭圃，森森枳棘藩。吠聲嗾國猘，公議怯膺門。竄逐諸丞相，蒼茫遠帝閽。一名為吉士，誰免吊湘魂。間世英明主，中興道德尊。昆岡憐積火，河漢注清源。川口堤防決，陰車鬼怪掀。重雲開朗照，九地雪幽冤。我實剛腸者，形甘短褐髡。曾經觸蠆尾，猶得憑熊軒。杜若芳洲翠，嚴光釣瀨喧。溪山侵越角，封壤盡吳根。客恨縈春細，鄉愁壓思繁。祝堯千萬壽，再拜揖餘樽。,
題桃花夫人廟,杜牧,細腰宮裡露桃新，脈脈無言幾度春。至竟息亡緣底事？可憐金谷墮樓人。,
月,杜牧,三十六宮秋夜深，昭陽歌斷信沈沈。唯應獨伴陳皇后，照見長門望幸心。,
題木蘭廟,杜牧,彎弓征戰作男兒，夢裡曾經與畫眉。幾度思歸還把酒，拂雲堆上祝明妃。,懷古詩
河湟,杜牧,元載相公曾借箸，憲宗皇帝亦留神。旋見衣冠就東市，忽遺弓劍不西巡。牧羊驅馬雖戎服，白髮丹心盡漢臣。唯有涼州歌舞曲，流傳天下樂閒人。,
贈別二首,杜牧,娉娉嫋嫋十三餘，豆蔻梢頭二月初。春風十里揚州路，捲上珠簾總不如。多情卻似總無情，唯覺尊前笑不成。蠟燭有心還惜別，替人垂淚到天明。,唐詩三百首
南陵道中,杜牧,南陵水面漫悠悠，風緊雲輕欲變秋。正是客心孤回處，誰家紅袖憑江樓？,孤獨
贈別二首,杜牧,娉娉褭褭十三餘，豆蔻梢頭二月初。春風十里揚州路，捲上珠簾總不如。多情卻似總無情，唯覺尊前笑不成。蠟燭有心還惜別，替人垂淚到天明。,
過勤政樓,杜牧,千秋佳節名空在，承露絲囊世已無。唯有紫苔偏稱意，年年因雨上金鋪。,諷刺詩
過勤政樓,杜牧,千秋令節名空在，承露絲囊世已無。唯有紫苔偏得意，年年因雨上金鋪。,
有感,杜牧,宛溪垂柳最長枝，曾被春風盡日吹。不堪攀折猶堪看，陌上少年來自遲。,
秋浦途中,杜牧,蕭蕭山路窮秋雨，淅淅溪風一岸蒲。為問寒沙新到雁，來時還下杜陵無？,思鄉詩
題池州弄水亭,杜牧,弄水亭前溪，颭灩翠綃舞。綺席草芊芊，紫嵐峰伍伍。螭蟠得形勢，翬飛如軒戶。一鏡奩曲堤，萬丸跳猛雨。檻前燕雁棲，枕上巴帆去。叢筠侍修廊，密蕙媚幽圃。杉樹碧為幢，花駢紅作堵。停樽遲晚月，咽咽上幽渚。客舟耿孤燈，萬里人夜語。漫流罥苔槎，飢鳧晒雪羽。玄絲落鉤餌，冰鱗看吞吐。斷霓天帔垂，狂燒漢旗怒。曠朗半秋曉，蕭瑟好風露。光潔疑可攬，欲以襟懷貯。幽抱吟九歌，羈情思湘浦。四時皆異狀，終日為良遇。小山浸石稜，撐舟入幽處。孤歌倚桂巖，晚酒眠鬆塢。紆餘帶竹村，蠶鄉足砧杵。塍泉落環珮，畦苗差纂組。風俗知所尚，豪強恥孤侮。鄰喪不相舂，公租無詬負。農時貴伏臘，簪瑱事禮賂。鄉校富華禮，徵行產強弩。不能自勉去，但愧來何暮。故園漢上林，信美非吾土。,
屏風絕句,杜牧,屏風周昉畫纖腰，歲久丹青色半銷。斜倚玉窗鸞發女，拂塵猶自妒嬌嬈。,
送沈處士赴蘇州李中丞招以詩贈行,杜牧,山城樹葉紅，下有碧溪水。溪橋向吳路，酒旗誇酒美。下馬此送君，高歌為君醉。念君苞材能，百工在城壘。空山三十年，鹿裘掛窗睡。自言隴西公，飄然我知己。舉酒屬吳門，今朝為君起。懸弓三百斤，囊書數萬紙。戰賊即戰賊，為吏即為吏。盡我所有無，惟公之指使。予曰隴西公，滔滔大君子。常思掄群材，一為國家治。譬如匠見木，礙眼皆不棄。大者粗十圍，小者細一指。楔橛與棟樑，施之皆有位。忽然豎明堂，一揮立能致。予亦何為者，亦受公恩紀。處士常有言，殘虜為犬豕。常恨兩手空，不得一馬棰。今依隴西公，如虎傅兩翅。公非刺史材，當坐巖廊地。處士魁奇姿，必展平生志。東吳饒風光，翠巘多名寺。疏煙亹亹秋，獨酌平生思。因書問故人，能忘批紙尾？公或憶姓名，為說都憔悴。,
漁父,杜牧,白髮滄浪上，全忘是與非。秋潭垂釣去，夜月叩船歸。煙影侵蘆岸，潮痕在竹扉。終年狎鷗鳥，來去且無機。,
雲,杜牧,盡日看雲首不回，無心都大似無才。可憐光彩一片玉，萬里晴天何處來？,
雲,杜牧,東西那有礙，出處豈虛心。曉入洞庭闊，暮歸巫峽深。渡江隨鳥影，擁樹隔猿吟。莫隱高唐去，枯苗待作霖。,
登樂遊原,杜牧,長空澹澹孤鳥沒，萬古銷沉向此中。看取漢家何事業，五陵無樹起秋風,
沈下賢,杜牧,斯人清唱何人和，草徑苔蕪不可尋。一夕小敷山下夢，水如環珮月如襟。,
商山富水驛　,杜牧,：驛本名與陽諫議同姓名，因此改為富水驛。益戇由來未覺賢，終須南去吊湘川。當時物議朱雲小，後代聲華白日懸。邪佞每思當面唾，清貧長欠一杯錢。驛名不合輕移改，留警朝天者惕然。,
秋日,杜牧,有計自安業，秋風罷遠吟。買山惟種竹，對客更彈琴。煙起藥廚晚，杵聲鬆院深。閒眠得真性，惆悵舊時心。,
九日,杜牧,金英繁亂拂欄香，明府辭官酒滿缸。還有玉樓輕薄女，笑他寒燕一雙雙。,
九日,杜牧,金英繁亂拂闌香，明府辭官酒滿缸。還有玉樓輕薄女，笑他寒燕一雙雙。,
題齊安城樓,杜牧,嗚咽江樓角一聲，微陽瀲瀲落寒汀。不用憑闌苦回首，故鄉七十五長亭。,
題齊安城樓,杜牧,嗚軋江樓角一聲，微陽瀲瀲落寒汀。不用憑欄苦回首，故鄉七十五長亭。,思鄉詩
送別,杜牧,溪邊楊柳色參差，攀折年年贈別離。一片風帆望已極，三湘煙水返何時？多緣去棹將愁遠，猶倚危亭欲下遲。莫殢酒杯閒過日，碧雲深處是佳期。,
為人題贈二首,杜牧,我乏青雲稱，君無買笑金。虛傳南國貌，爭奈五陵心。桂席塵瑤佩，瓊爐燼水沉。凝魂空薦夢，低珥悔聽琴。月落珠簾卷，春寒錦暮深。誰家樓上笛？何處月明砧？蘭徑飛蝴蝶，筠籠語翠襟。和簪拋鳳髻，將淚入鴛衾。的的新添恨，迢迢絕好音。文園終病渴，休詠白頭吟。綠樹鶯鶯語，平江燕燕飛。枕前聞去雁，樓上送春歸。半月緪雙臉，凝腰素一圍。西牆苔漠漠，南浦夢依依。有恨簪花懶，無聊鬥草稀。雕籠長慘淡，蘭畹謾芳菲。鏡斂青蛾黛，燈挑皓腕肌。避人勻迸淚，拖袖倚殘暉。有貌雖桃李，單棲足是非。雲軿載馭去，寒夜看裁衣。,
少年行,杜牧,官為駿馬監，職帥羽林兒。兩綬藏不見，落花何處期。獵敲白玉鐙，怒袖紫金鎚。田竇長留醉，蘇辛曲護岐。豪持出塞節，笑別遠山眉。捷報雲臺賀，公卿拜壽卮。,
少年行,杜牧,連環羈玉聲光碎，綠錦蔽泥虯卷高。春風細雨走馬去，珠落璀璀白罽袍。,
商山富水驛,杜牧,益戇由來未覺賢，終須南去吊湘川。當時物議朱雲小，後代聲華白日懸。邪佞每思當面唾，清貧長欠一杯錢。驛名不合輕移改，留警朝天者惕然。,
偶題,杜牧,甘羅昔作秦丞相，子政曾為漢輦郎。千載更逢王侍讀，當時還道有文章。,
偶題,杜牧,道在人間或可傳，小還輕變已多年。今來海上升高望，不到蓬萊不是仙。,
朱坡,杜牧,下杜鄉園古，泉聲繞舍啼。靜思長慘切，薄宦與乖暌。北闕千門外，南山午谷西。倚川紅葉嶺，連寺綠楊堤。迥野翹霜鶴，澄潭舞錦雞。濤驚堆萬岫，舸急轉千溪。眉點萱芽嫩，風條柳幄迷。岸藤梢虺尾，沙渚印麑蹄。火燎湘桃塢，波光碧繡畦。日痕絙翠巘，陂影墮晴霓。蝸壁斕斑蘚，銀筵豆蔻泥。洞雲生片段，苔徑繚高低。偃蹇鬆公老，森嚴竹陣齊。小蓮娃欲語，幽筍稚相攜。漢館留餘趾，周臺接故蹊。蟠蛟岡隱隱，斑雉草萋萋。樹老蘿紆組，巖深石啟閨。侵窗紫桂茂，拂面翠禽棲。有計冠終掛，無才筆漫提。自塵何太甚，休笑觸藩羝。,
題茶山,杜牧,山實東吳秀，茶稱瑞草魁。剖符雖俗吏，修貢亦仙才。溪盡停蠻棹，旗張卓翠苔。柳村穿窈窕，鬆澗渡喧豗。等級雲峰峻，寬平洞府開。拂天聞笑語，特地見樓臺。泉嫩黃金湧，牙香紫璧裁。山有金沙泉，修貢出，罷貢即絕。拜章期沃日，輕騎疾奔雷。舞袖嵐侵澗，歌聲谷答回。磬音藏葉鳥，雪豔照潭梅。好是全家到，兼為奉詔來。樹陰香作帳，花徑落成堆。景物殘三月，登臨愴一杯。重遊難自克，俯首入塵埃。,
鷺鷥,杜牧,雪衣雪發青玉嘴，群捕魚兒溪影中。驚飛遠映碧山去，一樹梨花落晚風。,
鷺鷥,杜牧,雪衣雪發青玉觜，群捕魚兒溪影中。驚飛遠映碧山去，一樹梨花落晚風。,
華清宮,杜牧,零葉翻紅萬樹霜，玉蓮開蕊暖泉香。行雲不下朝元閣，一曲《淋鈴》淚數行。,
自遣,杜牧,四十已雲老，況逢憂窘餘。且抽持板手，卻展小年書。嗜酒狂嫌阮，知非晚笑蘧。聞流寧嘆吒，待俗不親疏。遇事知裁剪，操心識卷舒。還稱二千石，於我意如何？,
揚州三首,杜牧,煬帝雷塘土，迷藏有舊樓。誰家唱《水調》，明月滿揚州。煬帝鑿汴渠成，自造《水調》。駿馬宜閒出，千金好暗投。喧闐醉年少，半脫紫茸裘。秋風放螢苑，春草鬥雞臺。金絡擎雕去，鸞環拾翠來。蜀船紅錦重，越橐水沉堆。處處皆華表，淮王奈卻回。街垂千步柳，霞映兩重城。天碧臺閣麗，風涼歌管清。纖腰間長袖，玉佩雜繁纓。柂軸誠為壯，豪華不可名。自是荒淫罪，何妨作帝京。,
雪中書懷,杜牧,臘雪一尺厚，雲凍寒頑痴。孤城大澤畔，人疏煙火微。憤悱欲誰語，憂慍不能持。天子號仁聖，任賢如事師。凡稱曰治具，小大無不施。明庭開廣敞，才雋受羈維。如日月緪升，若鸞鳳葳蕤。人才自朽下，棄去亦其宜。北虜壞亭障，聞屯千里師。牽連久不解，他盜恐旁窺。臣實有長策，彼可徐鞭笞。如蒙一召議，食肉寢其皮。斯乃廟堂事，爾微非爾知。向來躐等語，長作陷身機。行當臘欲破，酒齊不可遲。且想春候暖，甕間傾一卮。,
夜雨,杜牧,九月三十日，雨聲如別秋。無端滿階葉，共白幾人頭。點滴侵寒夢，蕭騷著淡愁。漁歌聽不唱，蓑溼棹回舟。,
奉和門下相公送西川相公兼領相印出鎮全蜀詩,杜牧,盛業冠伊唐，臺階翊戴光。無私天雨露，有截舜衣裳。蜀輟新衡鏡，池留舊鳳凰。同心真石友，寫恨蔑河梁。虎騎搖風旆，貂冠韻水蒼。彤弓隨武庫，金印逐文房。棧壓嘉陵咽，峰橫劍閣長。前驅二星去，開險五丁忙。回首崢嶸盡，連天草樹芳。丹心懸魏闕，往事愴甘棠。治化輕諸葛，威聲懾夜郎。君平教說卦，犬子召升堂。塞接西山雪，橋維萬里檣。奪霞紅錦爛，撲地酒壚香。忝逐三千客，曾依數仞牆。滯頑堪白屋，攀附亦周行。肉管伶倫曲，簫韶清廟章。唱高知和寡，小子斐然狂。,
送友人,杜牧,十載名兼利，人皆與命爭。青春留不住，白髮自然生。夜雨滴鄉思，秋風從別情。都門五十里，馳馬逐雞聲。,
李甘詩,杜牧,太和八九年，訓注極虓虎。潛身九地底，轉上青天去。四海鏡清澄，千官雲片縷。公私各閒暇，追遊日相伍。豈知禍亂根，枝葉潛滋莽。九年夏四月，天誡若言語。烈風駕地震，獰雷驅猛雨。夜於正殿階，拔去千年樹。吾君不省覺，二凶日威武。操持北斗柄，開閉天門路。森森明庭士，縮縮循牆鼠。平生負奇節，一旦如奴虜。指名為錮黨，狀跡誰告訴。喜無李杜誅，敢憚髡鉗苦。時當秋夜月，日值曰庚午。喧喧皆傳言，明晨相登注。予時與和鼎，官班各持斧。和鼎顧予言，我死知處所。當庭裂詔書，退立須鼎俎。君門曉日開，赭案橫霞布。儼雅千官容，勃鬱吾累怒。適屬命鄜將，昨之傳者誤。明日詔書下，謫斥南荒去。夜登青泥阪，墜車傷左股。病妻尚在床，稚子初離乳。幽蘭思楚澤，恨水啼湘渚。怳怳三閭魂，悠悠一千古。其冬二凶敗，渙汗開湯罟。賢者須喪亡，讒人尚堆堵。予於後四年，諫官事明主。常欲雪幽冤，於時一裨補。拜章豈艱難，膽薄多憂懼。如何幹鬥氣，竟作炎荒土。題此涕滋筆，以代投湘賦。,
潤州二首,杜牧,句吳亭東千里秋，放歌曾作昔年遊。青苔寺裡無馬跡，綠水橋邊多酒樓。大抵南朝皆曠達，可憐東晉最風流。月明更想桓伊在，一笛聞吹《出塞》愁。謝眺詩中佳麗地，夫差傳裡水犀軍。城高鐵甕橫強弩，柳暗朱樓多夢雲。潤州城，孫權築，號為鐵甕。畫角愛飄江北去，釣歌長向月中聞。揚州塵土試回首，不惜千金借與君。,
和野人殷潛之題籌筆驛十四韻,杜牧,三吳裂婺女，九錫獄孤兒。霸主業未半，本朝心是誰？永安宮受詔，籌筆驛沉思。畫地乾坤在，濡毫勝負知。艱難同草創，得失計毫釐。寂默經千慮，分明渾一期。川流縈智思，山聳助扶持。慷慨匡時略，從容問罪師。褒中秋鼓角，渭曲晚旌旗。仗義懸無敵，鳴攻固有辭。若非天奪去，豈復慮能支。子夜星才落，鴻毛鼎便移。郵亭世自換，白日事長垂。何處躬耕者，猶題殄瘁詩？,
齊安郡晚秋,杜牧,柳岸風來影漸疏，使君家似野人居。雲容水態還堪賞，嘯志歌懷亦自如。雨暗殘燈棋散後，酒醒孤枕雁來初。可憐赤壁爭雄渡，唯有蓑翁坐釣魚。,描寫秋天，孤獨
書懷,杜牧,滿目青山未得過，鏡中無那鬢絲何。只言旋老轉無事，欲到中年事更多。,
大雨行　開成三年，宣州開元寺作。,杜牧,東垠黑風駕海水，海底捲上天中央。三吳六月忽悽慘，晚後點滴來蒼茫。錚棧雷車軸轍壯，矯躍蛟龍爪尾長。神鞭鬼馭載陰帝，來往噴灑何顛狂。四面崩騰玉京仗，萬里縱橫羽林槍。雲纏風束亂敲磕，黃帝未勝蚩尤強。百川氣勢苦豪俊，坤關密鎖愁開張。太和六年亦如此，我時壯氣神洋洋。東樓聳首看不足，恨無羽翼高飛翔。盡召邑中豪健者，闊展朱盤開酒場。奔觥槌鼓助聲勢，眼底不顧纖腰娘。今年闒茸鬢已白，奇遊壯觀唯深藏。景物不盡人自老，誰知前事堪悲傷？,
書懷,杜牧,滿眼青山未得過，鏡中無那鬢絲何。只言旋老轉無事，欲到中年事更多。,
寄兄弟　亦見許渾集，題作《寄小弟》。,杜牧,江城紅葉盡，旅思倍淒涼。孤夢家山遠，獨眠秋夜長。道存空倚命，身賤未歸鄉。南望仍垂淚，天邊雁一行。,
鶴,杜牧,清音迎曉月，愁思立寒蒲。丹頂西施頰，霜毛四皓須。碧雲行止躁，白鷺性靈粗。終日無群伴，溪邊弔影孤。,
過華清宮絕句三首,杜牧,長安回望繡成堆，山頂千門次第開。一騎紅塵妃子笑，無人知是荔枝來。新豐綠樹起黃埃，數騎漁陽探使回。霓裳一曲千峰上，舞破中原始下來。萬國笙歌醉太平，倚天樓殿月分明。雲中亂拍祿山舞，風過重巒下笑聲。,高中，懷古詩，詠史詩，諷刺詩
自宣州赴官入京路逢裴坦判官歸宣州因題贈,杜牧,敬亭山下百頃竹，中有詩人小謝城。城高跨樓滿金碧，下聽一溪寒水聲。梅花落徑香繚繞，雪白玉璫花下行。縈風酒旆掛朱閣，半醉遊人聞弄笙。我初到此未三十，頭腦釤利筋骨輕。畫堂檀板秋拍碎，一引有時聯十觥。老閒腰下丈二組，塵土高懸千載名。重遊鬢白事皆改，唯見東流春水平。對酒不敢起，逢君還眼明。雲罍看人捧，波臉任他橫。一醉六十日，古來聞阮生。是非離別際，始見醉中情。今日送君話前事，高歌引劍還一傾。江湖酒伴如相問，終老煙波不計程。,
寓言,杜牧,暖風遲日柳初含，顧影看身又自慚。何事明朝獨惆悵，杏花時節在江南。,
題吳興消暑樓十二韻,杜牧,晴日登攀好，危樓物象饒。一溪通四境，萬岫饒層霄。鳥翼舒華屋，魚鱗棹短橈。浪花機乍織，雲葉匠新雕。臺榭羅嘉卉，城池敞麗譙。蟾蜍來作鑑，螮蝀引成橋。燕任隨秋葉，人空集早潮。楚鴻行盡直，沙鷺立偏翹。暮角悽遊旅，清歌慘泬寥。景牽遊目困，愁託酒腸銷。遠吹流鬆韻，殘陽渡柳橋。時陪庾公賞，還悟脫煩囂。,
念昔遊三首,杜牧,十載飄然繩檢外，樽前自獻自為酬。秋山春雨閒吟處，倚遍江南寺寺樓。雲門寺外逢猛雨，林黑山高雨腳長。曾奉郊宮為近侍，分明??羽林槍。李白題詩水西寺，古木回巖樓閣風。半醒半醉遊三日，紅白花開山雨中。,
除官歸京睦州雨霽,杜牧,秋半吳天霽，清凝萬里光。水聲侵笑語，嵐翠撲衣裳。遠樹疑羅帳，孤雲認粉囊。溪山侵兩越，時節到重陽。顧我能甘賤，無由得自強。誤曾公觸尾，不敢夜循牆。豈意籠飛鳥，還為錦帳郎。網今開傅燮，書舊識黃香。曾在史館四年。奼女真虛語，飢兒欲一行。淺深須揭厲，休更學張綱。,
李給事中敏二首,杜牧,一章緘拜皁囊中，懍懍朝廷有古風。元禮去歸綸氏學，江充來見犬臺宮。李膺退罷歸綸氏，教授生徒。給事論鄭注，告滿歸潁陽。紛紜白晝驚千古，鈇鑕朱殷幾一空。曲突徙薪人不會，海邊今作釣魚翁。晚發悶還梳，憶君秋醉餘。可憐劉校尉，曾訟石中書。給事因忤仇軍容，棄官東歸。消長雖殊事，仁賢每自如。因看魯褒論，何處是吾廬？,
書事,杜牧,自笑走紅塵，流年舊復新。東風半夜雨，南國萬家春。失計拋漁艇，何門化涸鱗？是誰添歲月，老卻暗投人？,
偶遊石盎僧舍　宣州作。,杜牧,敬岑草浮光，句沚水解脈。益鬱乍怡融，凝嚴忽頹坼。梅纇暖眠酣，風緒和無力。鳧浴漲汪汪，雛嬌村冪冪。落日美樓臺，輕煙飾阡陌。瀲綠古津遠，積潤苔基釋。孰謂漢陵人，來作江汀客。載筆念無能，捧籌慚所畫。任轡偶追閒，逢幽果遭適。僧語淡如雲，塵事繁堪織。今古幾輩人，而我何能息。,
獨酌,杜牧,長空碧杳杳，萬古一飛鳥。生前酒伴閒，愁醉閒多少。煙深隋家寺，殷葉暗相照。獨佩一壺遊，秋毫泰山小。,
夏州崔常侍自少常亞列出領麾幢十韻,杜牧,帝命詩書將，壇登禮樂卿。三邊要高枕，萬里得長城。對客猶褒博，填門已旆旌。腰間五綬貴，天下一家榮。野水差新燕，芳郊哢夏鶯。別風嘶玉勒，殘日望金莖。榆塞孤煙媚，銀川綠草明。戈矛虓虎士，弓箭落雕兵。魏絳言堪採，陳湯事偶成。若須垂竹帛，靜勝是功名。,
春日言懷寄虢州李常侍十韻,杜牧,岸蘚生紅藥，巖泉漲碧塘。地分蓮嶽秀，草接鼎原芳。雨派潀漴急，風畦芷若香。織篷眠舴艋，驚夢起鴛鴦。論吐開冰室，詩成曝錦張。貂簪荊玉潤，丹穴鳳毛光。子弟新登甲科。今日還珠守，何年執戟郎？且嫌遊晝短，莫問積薪場。無計披清裁，唯持祝壽觴。願公如衛武，百歲尚康強。,
獨酌,杜牧,窗外正風雪，擁爐開酒缸。何如釣船雨，篷底睡秋江。,
閨情,杜牧,娟娟卻月眉，新鬢學鴉飛。暗砌勻檀粉，晴窗畫夾衣。袖紅垂寂寞，眉黛斂衣稀。還向長陵去，今宵歸不歸。,
偶題二首,杜牧,勞勞千里身，襟袂滿行塵。深夜懸雙淚，短亭思遠人。蒼江程未息，黑水夢何頻。明月輕橈去，唯應釣赤鱗。有恨秋來極，無端別後知。夜闌終耿耿，明發竟遲遲。信已憑鴻去，歸唯與燕期。只應明月見，千里兩相思。,
早行,杜牧,垂鞭信馬行，數裡未雞鳴。林下帶殘夢，葉飛時忽驚。霜凝孤鶴迥，月曉遠山橫。僮僕休辭險，時平路復平。,
赴京初入汴口曉景即事先寄兵部李郎中,杜牧,清淮控隋漕，北走長安道。檣形櫛櫛斜，浪態迤迤好。初旭紅可染，明河澹如掃。澤闊鳥來遲，村飢人語早。露蔓蟲絲多，風蒲燕雛老。秋思高蕭蕭，客愁長嫋嫋。因懷京洛間，宦遊何戚草。什伍持津樑，澒湧爭追討。翾便詎可尋，幾祕安能考。小人乏馨香，上下將何禱。唯有君子心，顯豁知幽抱。,
村行,杜牧,春半南陽西，柔桑過村塢。嫋嫋垂柳風，點點回塘雨。蓑唱牧牛兒，籬窺蒨裙女。半溼解征衫，主人饋雞黍。,
東兵長句十韻,杜牧,上黨爭為天下脊，邯鄲四十萬秦坑。狂童何者欲專地，聖主無私豈玩兵。玄象森羅搖北落，詩人章句詠東征。雄如馬武皆彈劍，少似終軍亦請纓。屈指廟堂無失策，垂衣堯舜待昇平。羽林東下雷霆怒，楚甲南來組練明。即墨龍文光照曜，常山蛇陣勢縱橫。落雕都尉萬人敵，黑矟將軍一鳥輕。漸見長圍雲欲合，可憐窮壘帶猶縈。凱歌應是新年唱，便逐春風浩浩聲。,
早春寄嶽州李使君李善棋愛酒情地閒雅,杜牧,城高倚峭巘，地勝足樓臺。朔漠暖鴻去，瀟湘春水來。縈盈幾多思，掩抑若為裁。返照三聲角，寒香一樹梅。烏林芳草遠，赤壁健帆開。往事空遺恨，東流豈不回。分符潁川政，吊屈洛陽才。拂匣調珠柱，磨鉛勘玉杯。棋翻小窟勢，壚拔凍醪醅。此興予非薄，何時得奉陪？,
送國棋王逢,杜牧,玉子紋楸一路饒，最宜檐雨竹蕭蕭。羸形暗去春泉長，拔勢橫來野火燒。守道還如周伏柱，鏖兵不羨霍嫖姚。得年七十更萬日，與子期於局上銷。,
贈李秀才是上公孫子,杜牧,骨清年少眼如冰，鳳羽參差五色層。天上麒麟時一下，人間不獨有徐陵。,
寄題甘露寺北軒,杜牧,曾上蓬萊宮裡行，北軒欄檻最留情。孤高堪弄桓伊笛，縹緲宜聞子晉笙。天接海門秋水色，煙籠隋苑暮鐘聲。他年會著荷衣去，不向山僧道姓名。,
盆池,杜牧,鑿破蒼苔地，偷他一片天。白雲生鏡裡，明月落階前。,
代人作,杜牧,樓高春日早，屏束麝煙堆。盼眄凝魂別，依稀夢雨來。綠鬟羞妥麼，紅頰思天偎。鬥草憐香蕙，簪花間雪梅。戍遼雖咽切，遊蜀亦遲迴。錦字梭懸壁，琴心月滿臺。笑筵凝貝啟，眠箔曉珠開。臘破徵車動，袍襟對淚裁。,
過驪山作,杜牧,始皇東遊出周鼎，劉項縱觀皆引頸。削平天下實辛勤，卻為道旁窮百姓。黔首不愚爾益愚，千里函關囚獨夫。牧童火入九泉底，燒作灰時猶未枯。,
史將軍二首,杜牧,長鉟周都尉，閒如秋嶺雲。取蝥弧登壘，以駢鄰翼軍。百戰百勝價，河南河北聞。今遇太平日，老去誰憐君？壯氣蓋燕趙，耽耽魁傑人。彎弧五百步，長戟八十斤。河湟非內地，安史有遺塵。何日武臺坐，兵符授虎臣？,
杜秋娘詩,杜牧,京江水清滑，生女白如脂。其間杜秋者，不勞朱粉施。老濞即山鑄，後庭千雙眉。秋持玉斝醉，與唱金縷衣。濞既白首叛，秋亦紅淚滋。吳江落日渡，灞岸綠楊垂。聯裾見天子，盼眄獨依依。椒壁懸錦幕，鏡奩蟠蛟螭。低鬟認新寵，窈嫋復融怡。月上白璧門，桂影涼參差。金階露新重，閒捻紫簫吹。莓苔夾城路，南苑雁初飛。紅粉羽林杖，獨賜辟邪旗。歸來煮豹胎，饜飫不能飴。咸池升日慶，銅雀分香悲。雷音後車遠，事往落花時。燕禖得皇子，壯發綠緌緌。畫堂授傅姆，天人親捧持。虎睛珠絡褓，金盤犀鎮帷。長楊射熊羆，武帳弄啞咿。漸拋竹馬劇，稍出舞雞奇。嶄嶄整冠珮，侍宴坐瑤池。眉宇儼圖畫，神秀射朝輝。一尺桐偶人，江充知自欺。王幽茅土削，秋放故鄉歸。觚稜拂斗極，回首尚遲遲。四朝三十載，似夢復疑非。潼關識舊吏，吏發已如絲。卻喚吳江渡，舟人那得知。歸來四鄰改，茂苑草菲菲。清血灑不盡，仰天知問誰。寒衣一匹素，夜借鄰人機。我昨金陵過，聞之為歔欷。自古皆一貫，變化安能推。夏姬滅兩國，逃作巫臣姬。西子下姑蘇，一舸逐鴟夷。織室魏豹俘，作漢太平基。誤置代籍中，兩朝尊母儀。光武紹高祖，本系生唐兒。珊瑚破高齊，作婢舂黃糜。蕭後去揚州，突厥為閼氏。女子固不定，士林亦難期。射鉤後呼父，釣翁王者師。無國要孟子，有人毀仲尼。秦因逐客令，柄歸丞相斯。安知魏齊首，見斷簀中屍。給喪蹶張輩，廊廟冠峨危。珥貂七葉貴，何妨戎虜支。蘇武卻生返，鄧通終死飢。主張既難測，翻覆亦其宜。地盡有何物，天外復何之。指何為而捉，足何為而馳。耳何為而聽，目何為而窺。已身不自曉，此外何思惟。因傾一樽酒，題作杜秋詩。愁來獨長詠，聊可以自怡。,
寄題甘露寺北軒,杜牧,曾向蓬萊宮裡行，北軒闌檻最留情。孤高堪弄桓伊笛，縹緲宜聞子晉笙。天接海門秋水色，煙籠隋苑暮鐘聲。他年會著荷衣去，不向山僧說姓名。,
春末題池州弄水亭,杜牧,使君四十四，兩佩左銅魚。為吏非循吏，論書讀底書？晚花紅豔靜，高樹綠陰初。亭宇清無比，溪山畫不如。嘉賓能嘯詠，宮妓巧妝梳。逐日愁皆碎，隨時醉有餘。偃須求五鼎，陶只愛吾廬。趣向人皆異，賢豪莫笑渠。,
齊安郡中偶題二首,杜牧,兩竿落日溪橋上，半縷輕煙柳影中。多少綠荷相倚恨，一時回首背西風。秋聲無不攪離心，夢澤蒹葭楚雨深。自滴階前大梧葉，幹君何事動哀吟？,
贈別二首之二,杜牧,多情卻似總無情，唯覺樽前笑不成。蠟燭有心還惜別，替人垂淚到天明。,唐詩三百首
杜鵑,杜牧,杜宇竟何冤，年年叫蜀門？至今銜積恨，終古吊殘魂。芳草迷腸結，紅花染血痕。山川盡春色，嗚咽復誰論？,
鸚鵡,杜牧,華堂日漸高，雕檻系紅絛。故國隴山樹，美人金剪刀。避籠交翠尾，罅嘴靜新毛。不念三緘事，世途皆爾曹。,
聞雁,杜牧,帶霜南去雁，夜好宿汀沙。驚起向何處？高飛極海涯。入雲聲漸遠，離嶽路猶賒。歸夢當時斷，參差欲到家。,
自貽,杜牧,杜陵蕭次君，遷少去官頻。寂寞憐吾道，依稀似古人。飾心無彩繢，到骨是風塵。自嫌如匹素，刀尺不由身。,
贈別二首之一,杜牧,娉娉嫋嫋十三餘，豆蔻梢頭二月初。春風十里揚州路，捲上珠簾總不如。,
雁,杜牧,萬里銜蘆別故鄉，雪飛雨宿向瀟湘。數聲孤枕堪垂淚，幾處高樓欲斷腸。度日翩翩斜避影，臨風一一直成行。年年辛苦來衡嶽，羽翼摧殘隴塞霜。,
冬至日寄小侄阿宜詩,杜牧,小侄名阿宜，未得三尺長。頭圓筋骨緊，兩眼明且光。去年學官人，竹馬繞四廊。指揮群兒輩，意氣何堅剛。今年始讀書，下口三五行。隨兄旦夕去，斂手整衣裳。去歲冬至日，拜我立我旁。祝爾願爾貴，仍且壽命長。今年我江外，今日生一陽。憶爾不可見，祝爾傾一觴。陽德比君子，初生甚微茫。排陰出九地，萬物隨開張。一似小兒學，日就復月將。勤勤不自已，二十能文章。仕宦至公相，致君作堯湯。我家公相家，劍佩嘗丁當。舊第開朱門，長安城中央。第中無一物，萬卷書滿堂。家集二百編，上下馳皇王。多是撫州寫，今來五紀強。尚可與爾讀，助爾為賢良。經書括根本，史書閱興亡。高摘屈宋豔，濃薰班馬香。李杜泛浩浩，韓柳摩蒼蒼。近者四君子，與古爭強梁。願爾一祝後，讀書日日忙。一日讀十紙，一月讀一箱。朝廷用文治，大開官職場。願爾出門去，取官如驅羊。吾兄苦好古，學問不可量。晝居府中治，夜歸書滿床。後貴有金玉，必不為汝藏。崔昭生崔芸，李兼生窟郎。堆錢一百屋，破散何披猖。今雖未即死，餓凍幾欲僵。參軍與縣尉，塵土驚劻襄。一語不中治，笞棰身滿瘡。官罷得絲髮，好買百樹桑。稅錢未輸足，得米不敢嘗。願爾聞我語，歡喜入心腸。大明帝宮闕，杜曲我池塘。我若自潦倒，看汝爭翱翔。總語諸小道，此詩不可忘。,
華清宮三十韻,杜牧,繡嶺明珠殿，層巒下繚牆。仰窺丹檻影，猶想赭袍光。昔帝登封后，中原自古強。一千年際會，三萬裡農桑。几席延堯舜，軒墀接禹湯。雷霆馳號令，星斗煥文章。釣築乘時用，芝蘭在處芳。北扉閒木索，南面富循良。至道思玄圃，平居厭未央。鉤陳裹巖谷，文陛壓青蒼。歌吹千秋節，樓臺八月涼。神仙高縹緲，環佩碎丁當。泉暖涵窗鏡，雲嬌惹粉囊。嫩嵐滋翠葆，清渭照紅妝。帖泰生靈壽，歡娛歲序長。月聞仙曲調，霓作舞衣裳。雨露偏金穴，乾坤入醉鄉。玩兵師漢武，回手倒干將。黥鬣掀東海，胡牙揭上陽。喧呼馬嵬血，零落羽林槍。傾國留無路，還魂怨有香。蜀峰橫慘澹，秦樹遠微茫。鼎重山難轉，天扶業更昌。望賢餘故老，花萼舊池塘。往事人誰問，幽襟淚獨傷。碧檐斜送日，殷葉半凋霜。迸水傾瑤砌，疏風罅玉房。塵埃羯鼓索，片段荔枝筐。鳥啄摧寒木，蝸涎蠹畫樑。孤煙知客恨，遙起秦陵傍。,
隋苑　亦見李商隱集，題作《定子》。,杜牧,紅霞一抹廣陵春，定子當筵睡臉新。卻笑吃虧隋煬帝，破家亡國為誰人。,
登池州九峰樓寄張祜,杜牧,百感中來不自由，角聲孤起夕陽樓。碧山終日思無盡，芳草何年恨即休？睫在眼前長不見，道非身外更何求。誰人得似張公子，千首詩輕萬戶侯。,
蠻中醉　一作張籍詩，題作《蠻中》。,杜牧,瘴塞蠻江入洞流，人家多在竹棚頭。青山海上無城郭，唯見鬆牌出象州。,
泊松江　一作許渾詩，題作《夜泊松江渡寄,杜牧,清露白雲明月天，與君齊棹木蘭船。南湖風雨一相失，夜泊橫塘心渺然。,
洛下送張曼容赴上黨召,杜牧,歌闋樽殘恨起偏，憑君不用設離筵。未趨雉尾隨元老，且驀羊腸過少年。七葉漢貂真密近，一枝詵桂亦徒然。羽書正急徵兵地，須遣頭風處處痊。,
題宣州開元寺　寺置於東晉時。,杜牧,南朝謝朓城，東吳最深處。亡國去如鴻，遺寺藏煙塢。樓飛九十尺，廊環四百柱。高高下下中，風繞鬆桂樹。青苔照朱閣，白鳥兩相語。溪聲入僧夢，月色暉粉堵。閱景無旦夕，憑欄有今古。留我酒一樽，前山看春雨。,
紫薇花,杜牧,曉迎秋露一枝新，不佔園中最上春。桃李無言又何在，向風偏笑豔陽人。,描寫花
洛下送張曼容赴上黨召,杜牧,歌闋樽殘恨卻偏，憑君不用設離筵。未趨雉尾隨元老，且驀羊腸過少年。七葉漢貂真密近，一枝詵桂亦徒然。羽書正急徵兵地，須遣頭風處處痊。,
西江懷古,杜牧,上吞巴漢控瀟湘，怒似連山靜鏡光。魏帝縫囊真戲劇，苻堅投棰更荒唐。千秋釣舸歌明月，萬里沙鷗弄夕陽。范蠡清塵何寂寞，好風唯屬往來商。,懷古詩
聞蟬,杜牧,火雲初似滅，曉角欲微清。故國行千里，新蟬忽數聲。時行仍彷彿，度日更分明。不敢頻傾耳，唯憂白髮生。,
旅情,杜牧,窗虛枕簟涼，寢倦憶瀟湘。山色幾時老？人心終日忙。松風半夜雨，簾月滿堂霜。匹馬好歸去，江頭橘正香。,
山寺,杜牧,峭壁引行徑，截溪開石門。泉飛濺虛檻，雲起漲河軒。隔水看來路，疏籬見定猿。未閒難久住，歸去復何言。,
歸燕,杜牧,畫堂歌舞喧喧地，社去社來人不看。長是江樓使君伴，黃昏猶待倚欄干。,
兵部尚書席上作,杜牧,華堂今日綺筵開，誰喚分司御史來？偶發狂言驚滿坐，三重粉面一時回。,
題武關,杜牧,碧溪留我武關東，一笑懷王跡自窮。鄭袖嬌嬈酣似醉，屈原憔悴去如蓬。山牆谷塹依然在，弱吐強吞盡已空。今日聖神家四海，戍旗長卷夕陽中。,懷古詩
贈沈學士張歌人,杜牧,拖袖事當年，郎教唱客前。斷時輕裂玉，收處遠繰煙。孤直緪雲定，光明滴水圓。泥情遲急管，流恨咽長弦。吳苑春風起，河橋酒旆懸。憑君更一醉，家在杜陵邊。,
朱坡絕句三首,杜牧,故國池塘倚御渠，江城三詔換魚書。賈生辭賦恨流落，只向長沙住歲餘。文帝歲餘思賈生。煙深苔巷唱樵兒，花落寒輕倦客歸。藤岸竹洲相掩映，滿池春雨鸊鵜飛。乳肥春洞生鵝管，沼避回巖勢犬牙。自笑卷懷頭角縮，歸盤煙磴恰如蝸。,
逢故人,杜牧,故交相見稀，相見倍依依。塵路事不盡，雲巖閒好歸。投人銷壯志，徇俗變真機。又落他鄉淚，風前一滿衣。,
秋晚江上遣懷,杜牧,孤舟天際外，去路望中賒。貧病遠行客，夢魂多在家。蟬吟秋色樹，鴉噪夕陽沙。不擬徹雙鬢，他方擲歲華。,
逢故人,杜牧,年年不相見，相見卻成悲。教我淚如霰，嗟君發似絲。正傷攜手處，況值落花時。莫惜今宵醉，人間忽忽期。,
懷鐘陵舊遊四首,杜牧,一謁徵南最少年，虞卿雙璧截肪鮮。歌謠千里春長暖，絲管高臺月正圓。玉帳軍籌羅俊彥，絳帷環珮立神仙。陸公餘德機雲在，如我酬恩合執鞭。滕閣中春綺席開，柘枝蠻鼓殷晴雷。垂樓萬幕青雲合，破浪千帆陣馬來。未掘雙龍牛鬥氣，高懸一榻棟樑材。連巴控越知何事，珠翠沉檀處處堆。十頃平湖堤柳合，岸秋蘭芷綠纖纖。一宣告月採蓮女，四面朱樓卷畫簾。白鷺煙分光的的，微漣風定翠湉湉。斜輝更落西山影，千步虹橋氣象兼。控壓平江十萬家，秋來江靜鏡新磨。城頭晚鼓雷霆後，橋上游人笑語多。日落汀痕千里色，月當樓午一聲歌。昔年行樂穠桃畔，醉與龍沙揀蜀羅。,
出關,杜牧,朝纓初解佐江濆，麋鹿心知自有群。漢囿獵稀慵獻賦，楚山耕早任移文。臥歸漁浦月連海，行望鳳城花隔雲。關吏不須迎馬笑，去時無意學終軍。,
題白雲樓　一作許渾詩，題作《漢水傷稼》,杜牧,西北樓開四望通，殘霞成綺月懸弓。江村夜漲浮天水，澤國秋生動地風。高下綠苗千頃盡，新陳紅粟萬箱空。才微分薄憂何益，卻欲迴心學塞翁。,
寄湘中友人,杜牧,莫念醉鄉迷酒杯，流年長怕少年催。西陵水闊魚難到，南國路遙書未回。匹馬計程愁日盡，一蟬何事引秋來？相如已定題橋志，江上無由夢釣臺。,
長安送友人遊湖南,杜牧,子性劇弘和，愚衷深褊狷。相舍囂譊中，吾過何由鮮。楚南饒風煙，湘岸苦縈宛。山密夕陽多，人稀芳草遠。青梅繁枝低，斑筍新梢短。莫哭葬魚人，酒醒且眠飯。,
秋感,杜牧,金風萬里思何盡，玉樹一窗秋影寒。獨掩柴門明月下，淚流香袂倚闌干。,
早春閣下寓直蕭九舍人亦直內署，因寄書懷四,杜牧,御水初銷凍，宮花尚怯寒。千峰橫紫翠，雙闕憑闌干。玉漏輕風順，金莖淡日殘。王喬在何處，清漢正驂鸞。,
寄湘中友人,杜牧,莫戀醉鄉迷酒杯，流年長怕少年催。西陵水闊魚難到，南迴路遙書未回。匹馬計程愁日盡，一蟬何事引秋來。相如已定題橋志，江上無由夢釣臺。,
邊上聞笳三首,杜牧,何處吹笳薄暮天？塞垣高鳥沒狼煙。遊人一聽頭堪白，蘇武爭禁十九年。海路無塵邊草新，榮枯不見綠楊春。白沙日暮愁雲起，獨感離鄉萬里人。胡雛吹笛上高臺，寒雁驚飛去不回。盡日春風吹不散，只應分付客愁來。,
中秋日拜起居表晨渡天津橋即事十六韻獻居守,杜牧,碧樹康莊內，清川鞏洛間。壇分中嶽頂，城繚大河灣。廣殿含涼靜，深宮積翠閒。樓齊雲漠漠，橋束水潺潺。過雨檉枝潤，迎霜柿葉殷。紫鱗衝晚浪，白鳥背秋山。月拜西歸表，晨趨北向班，鴛鴻隨半仗，貔虎護重關。玉帳才容足，金樽暫解顏。跡留傷墮屨，恩在樂銜環。南省蘭先握，東堂桂早攀。龍門君夭矯，鶯谷我綿蠻。分薄嵇心懶，哀多庾鬢班。人慚公幹臥，頻送子牟還。自睹宸居壯，誰憂國步艱。只應時與醉，因病縱疏頑。,
宣城贈蕭兵曹,杜牧,桂楫謫湘渚，三年波上春。舟寒句溪雪，衣故洛城塵。客道恥搖尾，皇恩寬犯鱗。花時去國遠，月夕上樓頻。賒酒不辭病，傭書非為貧。行吟值漁父，坐隱對樵人。紫陌罷雙轍，碧潭窮一綸。高秋更南去，煙水是通津。,
殘句,杜牧,幽人聽達曙，聊罷蘇床琴。《海錄碎事》魚多知海熟，藥少覺山貧。以下《方輿勝覽》土控吳兼越，州連歙與池。山河地襟帶，軍鎮國藩維。綠水棹雲月，洞庭歸路長。春橋垂酒幔，夜柵集茶檣。箬影沉溪暖，蘋花繞郭香。《出守吳興》經冬野菜青青色，未臘山梅樹樹花。《優古堂詩話》半破前峰月。,
送隱者一絕,杜牧,無媒徑路草蕭蕭，自古云林遠市朝。公道世間唯白髮，貴人頭上不曾饒。,
長安雜題長句六首,杜牧,觚稜金碧照山高，萬國圭璋捧赭袍。舐筆和鉛欺賈馬，贊功論道鄙蕭曹。東南樓日珠簾卷，西北天宛玉厄豪。詩曰：鞗革金厄，蓋小環。四海一家無一事，將軍攜鏡泣霜毛。晴雲似絮惹低空，紫陌微微弄袖風。韓嫣金丸莎覆綠，許公韉汗杏黏紅。煙生窈窕深東第，輪撼流蘇下北宮。自笑苦無樓護智，可憐鉛槧竟何功。雨晴九陌鋪江練，嵐嫩千峰疊海濤。南苑草芳眠錦雉，夾城雲暖下霓旄。少年羈絡青紋玉，遊女花簪紫蒂桃。江碧柳深人盡醉，一瓢顏巷日空高。束帶謬趨文石陛，有章曾拜皁囊封。期嚴無奈睡留癖，勢窘猶為酒泥慵。偷釣侯家池上雨，醉吟隋寺日沉鍾。九原可作吾誰與，師友琅琊邴曼容。洪河清渭天池浚，太白終南地軸橫。祥雲輝映漢宮紫，春光繡畫秦川明。草妒佳人鈿朵色，風回公子玉銜聲。六飛南幸芙蓉苑，十里飄香入夾城。豐貂長組金張輩，駟馬文衣許史家。白鹿原頭回獵騎，紫雲樓下醉江花。九重樹影連清漢，萬壽山光學翠華。誰識大君謙讓德，一毫名利鬥蛙蟆。聖上不受徽號。,
新轉南曹未敘朝散初秋暑退出守吳興書此篇以,杜牧,捧詔汀洲去，全家羽翼飛。喜拋新錦帳，榮借舊朱衣。且免材為累，何妨拙有機。宋株聊自守，魯酒怕旁圍。清尚寧無素，光陰亦未晞。一杯寬幕席，五字弄珠璣。越浦黃柑嫩，吳溪紫蟹肥。平生江海志，佩得左魚歸。,
別鶴,杜牧,分飛共所從，六翮勢摧風。聲斷碧雲外，影孤明月中。青田歸路遠，月桂舊巢空。矯翼知何處，天涯不可窮。,
題禪院,杜牧,觥船一棹百分空，十歲青春不負公。今日鬢絲禪榻畔，茶煙輕揚落花風。,
吳宮詞二首,杜牧,越兵驅綺羅，越女唱吳歌。宮盡燕聲少，臺荒麋跡多。茱萸垂曉露，菡萏落秋波。無復君王醉，滿城顰翠蛾。香徑繞吳宮，千帆落照中。鸛鳴山欲雨，魚躍水多風。城帶晚莎綠，池連秋蓼紅。當年國門外，誰識伍員忠。,
湖南正初招李郢秀才,杜牧,行樂及時時已晚，對酒當歌歌不成。千里暮山重疊翠，一溪寒水淺深清。高人以飲為忙事，浮世除詩盡強名。看著白蘋芽欲吐，雪舟相訪勝閒行。,
往年隨故府吳興公夜泊蕪湖口今赴官西去再宿,杜牧,南指陵陽路，東流似昔年。重恩山未答，雙鬢雪飄然。數仞慚投跡，群公愧拍肩。駑駘蒙錦繡，塵土浴潺湲。郭隗黃金峻，虞卿白璧鮮。貔貅環玉帳，鸚鵡破蠻箋。極浦沈碑會，秋花落帽筵。旌旗明迥野，冠珮照神仙。籌畫言何補，優容道實全。謳謠人撲地，雞犬樹連天。紫鳳超如電，青襟散似煙。蒼生未經濟，墳草已芊綿。往事惟沙月，孤燈但客船。峴山雲影畔，棠葉水聲前。故國還歸去，浮生亦可憐。高歌一曲淚，明日夕陽邊。,
江上雨寄崔碣,杜牧,春半平江雨，圓文破蜀羅。聲眠篷底客，寒溼釣來蓑。暗澹遮山遠，空濛著柳多。此時懷舊恨，相望意如何？,
聞開江相國宋下世二首,杜牧,權門陰進奪移才，驛騎如星墮峽來。晁氏有恩忠作禍，賈生無罪直為災。貞魂誤向崇山沒，冤氣疑從湘水回。畢竟成功何處是？五湖雲月一帆開。月落清湘棹不喧，玉杯瑤瑟奠蘋蘩。誰令力制乘軒鶴，自取機沉在檻猿。位極乾坤三事貴，謗興華夏一夫冤。宵衣旰食明天子，日伏青蒲不為言。,
分司東都寓居履道叨承川尹劉侍郎大夫恩知上,杜牧,命世須人瑞，匡君在嶽靈。氣和薰北陸，襟曠納東溟。賦妙排鸚鵡，詩能繼鶺鴒。蒲親香案色，蘭動粉闈馨。周孔傳文教，蕭曹授武經。家童諳禁掖，廄馬識金鈴。性與奸邪背，心因啟沃冥。進賢光日月，誅惡助雷霆。閶闔開時召，《簫韶》奏處聽。水精懸御幄，雲母展宮屏。捧詔巡汧隴，飛書護井陘。先聲威虎兕，餘力活蟭螟。榮重秦軍箭，功高漢將銘。戈鋋回紫塞，干鏚散彤庭。順美皇恩洽，扶顛國步寧。禹謨推掌誥，湯網屬司刑。稚榻蓬萊掩，膺舟鞏洛停。馬群先去害，民籍更添丁。猾吏門長塞，豪家戶不扃。四知臺上鏡，三惑鏡中瓶。雅韻憑開匣，雄芒待發硎。火中膠綠樹，泉下劚青萍。五嶽期雙節，三臺空一星。鳳池方注意，麟閣會圖行。寒暑逾流電，光陰甚建瓴。散曹分已白，崇直眼由青。賜第成官舍，傭居起客亭。鬆筠侵巷陌，禾黍接郊垌。宿雨回為沼，春沙澱作汀。魚罾棲翡翠，蛛網掛蜻蜓。遲曉河初轉，傷秋露已零。夢餘鍾杳杳，吟罷燭熒熒。字小書難寫，杯遲酒易醒。久貧驚早雁，多病放殘螢。雪勁孤根竹，風雕數莢蓂。轉喉空婀娜，垂手自娉婷。脛細摧新履，腰羸減舊鞓。海邊慵逐臭，塵外怯吞腥。隱豹窺重巘，潛虯避濁涇。商歌如不顧，歸棹越南。,
早秋,杜牧,疏雨洗空曠，秋標驚意新。大熱去酷吏，清風來故人。尊酒酌未酌，晚花嚬不嚬。銖秤與縷雪，誰覺老陳陳。,
新柳,杜牧,無力搖風曉色新，細腰爭妒看來頻。綠蔭未覆長堤水，金穗先迎上苑春。幾處傷心懷遠路，一枝和雨送行塵。東門門外多離別，愁殺朝朝暮暮人。,
惜春,杜牧,花開又花落，時節暗中遷。無計延春日，可能留少年。小叢初散蝶，高柳即聞蟬。繁豔歸何處，滿山啼杜鵑。,
正初奉酬歙州刺史邢群,杜牧,翠巖千尺倚溪斜，曾得嚴光作釣家。越嶂遠分丁字水，臘梅遲見二年花。明時刀尺君須用，幽處田園我有涯。一壑風煙陽羨裡，解龜休去路非賒。,
冬至日遇京使發寄舍弟,杜牧,遠信初憑雙鯉去，他鄉正遇一陽生。尊前豈解愁家國，輦下唯能憶弟兄。旅館夜憂姜被冷，暮江寒覺晏裘輕。竹門風過還惆悵，疑是鬆窗雪打聲。,
送牛相公出鎮襄州,杜牧,盛時常注意，南雍暫分茅。紫殿辭明主，巖廊別舊交。危幢侵碧霧，寒旆獵紅旓。德業懸秦鏡，威聲隱楚郊。拜塵先灑淚，成廈昔容巢。遙仰沉碑會，鴛鴦玉佩敲。,
惜春,杜牧,春半年已除，其餘強為有。即此醉殘花，便同嘗臘酒。悵望送春杯，殷勤掃花帚。誰為駐東流，年年長在手？,
偶作,杜牧,才子風流詠曉霞，倚樓吟住日初斜。驚殺東鄰繡床女，錯將黃暈壓檀花。,
春申君,杜牧,烈士思酬國士恩，春申誰與快冤魂？三千賓客總珠履，欲使何人殺李園？,
題宣州開元寺,杜牧,南朝謝脁城，東吳最深處。亡國去如鴻，遺寺藏煙塢。樓飛九十尺，廊環四百柱。高高下下中，風繞鬆桂樹。青苔照朱閣，白鳥兩相語。溪聲入僧夢，月色暉粉堵。閱景無旦夕，憑闌有今古。留我酒一樽，前山看春雨。,
晚泊,杜牧,帆溼去悠悠，停橈宿渡頭。亂煙迷野岸，獨鳥出中流。蓬雨延鄉夢，江風阻暮秋。倘無身外事，甘老向扁舟。,
題孫逸人山居,杜牧,長懸青紫與芳枝，塵剎無應免別離。馬上多於在家日，樽前堪憶少年時。關河客夢還鄉遠，雨雪山程出店遲。卻羨高人終此老，軒車過盡不知誰。,
川守大夫劉公早歲寓居敦行裡肆有題壁十韻,杜牧,旅館當年葺，公才此日論。林繁輕竹祖，樹暗惜桐孫。煉藥藏金鼎，疏泉陷石盆。散科鬆有節，深薙草無根。龍臥池猶在，鶯遷谷尚存。昔為揚子宅，今是李膺門。積學螢嘗聚，微詞鳳早吞。百年明素志，三顧起新恩。雪耀冰霜冷，塵飛水墨昏。莫教垂露跡，歲晚雜苔痕。,
酬張祜處士見寄長句四韻,杜牧,七子論詩誰似公，曹劉須在指揮中。薦衡昔日知文舉，乞火無人作蒯通。北極樓臺長掛夢，西江波浪遠吞空。可憐故國三千里，虛唱歌詞滿六宮。,
寄宣州鄭諫議,杜牧,大夫官重醉江東，瀟灑名儒振古風。文石陛前辭聖主，碧雲天外作冥鴻。五言寧謝顏光祿，百歲須齊衛武公。再拜宜同丈人行，過庭交分有無同。,
醉題,杜牧,金鑷洗霜鬢，銀觥敵露桃。醉頭扶不起，三丈日還高。,
奉送中丞姊夫儔自大理卿出鎮江西敘事書懷因,杜牧,惟帝憂南紀，搜賢與大藩。梅仙調步驟，庾亮拂櫜鞬。一室何勞掃，三章自不冤。精明如定國，孤峻似陳蕃。灞岸秋猶嫩，藍橋水始喧。紅旓掛石壁，黑矟斷雲根。滕閣丹霄倚，章江碧玉奔。一聲仙妓唱，千里暮江痕。私好初童稚，官榮見子孫。流年休掛念，萬事至無言。玉輦君頻過，馮唐將未論。傭書酬萬債，竹塢問樊村。,
歸家　一作趙嘏詩，題作《到家》。,杜牧,稚子牽衣問，歸來何太遲？共誰爭歲月，贏得鬢邊絲？,
歙州盧中丞見惠名醞,杜牧,誰憐賤子啟窮途，太守封來酒一壺。攻破是非渾似夢，削平身世有如無。醺醺若借嵇康懶，兀兀仍添寧武愚。猶念悲秋更分賜，夾溪紅蓼映風蒲。,
自宣城赴官上京,杜牧,瀟灑江湖十過秋，酒杯無日不遲留。謝公城畔溪驚夢，蘇小門前柳拂頭。千里雲山何處好？幾人襟韻一生休？塵冠掛卻知閒事，終把蹉跎訪舊遊。,
將赴池州道中作,杜牧,青陽雲水去年尋，黃絹歌詩出翰林。投轄暫停留酒客，絳帷斜系滿鬆陰。妖人笑我不相問，道者應知歸路心。南去南來盡鄉國，月明秋水只沉沉。,
子規　一作李白詩，題作《宣城見杜鵑花》,杜牧,蜀地曾聞子規鳥，宣城又見杜鵑花。一叫一回腸一斷，三春三月憶三巴。,
冬日五湖館水亭懷別,杜牧,蘆荻花多觸處飛，獨憑虛檻雨微微。寒林葉落鳥巢出，古渡浪高魚艇稀。雲抱四山終日在，草荒三徑幾時歸。江城向暝東風急，一半鄉愁聞搗衣。,
貽隱者,杜牧,回報隱居山，莫憂山興闌。求人顏色盡，知道性情寬。信譜彈琴誤，緣崖劚藥難。東皋亦自給，殊愧遠相安。,
秋夜與友人宿,杜牧,楚國同遊過十霜，萬重心事幾堪傷。蒹葭露白蓮塘淺，砧杵夜清河漢涼。雲外山川歸夢遠，天涯歧路客愁長。寒城欲曉聞吹笛，猶臥東軒月滿床。,
鴛鴦,杜牧,兩兩戲沙汀，長疑畫不成。錦機爭織樣，歌曲愛呼名。好育顧棲息，堪憐泛淺清。鳧鷗皆爾類，惟羨獨含情。,
江上偶見絕句,杜牧,楚鄉寒食橘花時，野渡臨風駐彩旗。草色連雲人去住，水紋如縠燕差池。,
洛陽,杜牧,文爭武戰就神功，時似開元天寶中。已建玄戈收相土，應回翠帽過離宮。侯門草滿宜寒兔，洛浦沙深下塞鴻。疑有女蛾西望處，上陽煙樹正秋風。,
送人,杜牧,鴛鴦帳裡暖芙蓉，低泣關山幾萬重。明鏡半邊釵一股，此生何處不相逢？,
閨情代作,杜牧,梧桐葉落雁初歸，迢遞無因寄遠衣。月照石泉金點冷，鳳酣簫管玉聲微。佳人刀杵秋風外，蕩子從徵夢寐希。遙望戍樓天欲曉，滿城咚鼓白雲飛。,
讀韓杜集,杜牧,杜詩韓集愁來讀，似倩麻姑癢處搔。天外鳳凰誰得髓？無人解合續絃膠。,讀書，讚美詩
江上偶見絕句,杜牧,楚江寒食橘花時，野渡臨風駐彩旗。草色連雲人去住，水紋如縠燕差池。,
長興裡夏日寄南鄰避暑,杜牧,侯家大道傍，蟬噪樹蒼蒼。開鎖洞門遠，捲簾官舍涼。欄圍紅藥盛，架引綠蘿長。永日一欹枕，故山雲水鄉。,
洛中二首,杜牧,柳動晴風拂路塵，年年宮闕鎖濃春。一從翠輦無巡幸，老卻蛾眉幾許人？風吹柳帶搖晴綠，蝶繞花枝戀暖香。多把芳菲泛春酒，直教愁色對愁腸。,
見劉秀才與池州妓別,杜牧,遠風南浦萬重波，未似生離別恨多。楚管能吹柳花怨，吳姬爭唱竹枝歌。金釵橫處綠雲墮，玉箸凝時紅粉和。待得枚皋相見日，自應妝鏡笑蹉砣。,
栽竹,杜牧,本因遮日種，卻似為溪移。歷歷羽林影，疏疏煙露姿。蕭騷寒雨夜，敲劼晚風時。故國何年到，塵冠掛一枝。,
貽友人,杜牧,自是東西客，逢人又送人。不應相見老，只是別離頻。度日還知暮，平生未識春。倘無遷谷分，歸去養天真。,
憶歸,杜牧,新城非故里，終日想柴扃。興罷花還落，愁來酒欲醒。何人初發白？幾處亂山青？遠憶湘江上，漁歌對月聽。,
酬許十三秀才兼依來韻,杜牧,多為裁詩步竹軒，有時凝思過朝昏。篇成敢道懷金璞，吟苦唯應似嶺猿。迷興每慚花月夕，寄愁長在別離魂。煩君把卷侵寒燭，麗句時傳畫戟門。,
寄盧先輩,杜牧,一從分首劍江濱，南國相思寄夢頻。書去又逢商嶺雪，信迴應過洞庭春。關河日日悲長路，霄漢年年望後塵。願指丹梯曾到處，莫教猶作獨迷人。,
懷紫閣山,杜牧,學他趨世少深機，紫閣青霄半掩扉。山路遠懷王子晉，詩家長憶謝玄暉。百年不肯疏榮辱，雙鬢終應老是非。人道青山歸去好，青山曾有幾人歸？,
中途寄友人,杜牧,道傍高木盡依依，落葉驚風處處飛。未到鄉關聞早雁，獨於客路授寒衣。煙霞舊想長相阻，書劍投人久不歸。何日一名隨事了？與君同採碧溪薇。,
宣州開元寺贈惟真上人,杜牧,曾與徑山為小師，千年僧行眾人知。夜深月色當禪處，齋後鐘聲到講時。經雨綠苔侵古畫，過秋紅葉落新詩。勸君莫厭江城客，雖在風塵別有期。,
除官行至昭應聞友人出官因寄,杜牧,賤子來千里，明公去一麾。可能休涕淚，豈獨感恩知。草木窮秋後，山川落照時。如何望故國，驅馬卻遲遲？,
題村舍,杜牧,三樹稚桑春未到，扶床乳女午啼飢。潛銷暗鑠歸何處？萬指侯家自不知。,
寄李播評事,杜牧,子列光殊價，明時忍自高。寧無好舟楫，不泛惡風濤。大翼終難戢，奇鋒且自韜。春來煙渚上，幾淨雪霜毫？,
寄唐州李玭尚書,杜牧,累代功勳照世光，奚胡聞道死心降。書功筆禿三千管，領節門排十六雙。先揖耿弇聲寂寂，今看黃霸事摐摐。時人慾識胸襟否？彭蠡秋連萬里江。,
洛中送冀處士東遊,杜牧,處士有儒術，走可挾車輈。壇宇寬帖帖，符彩高酋酋。不愛事耕稼，不樂幹王侯。四十餘年中，超超為浪遊。元和五六歲，客於幽魏州。幽魏多壯士，意氣相淹留。劉濟願跪履，田興請建籌。處士拱兩手，笑之但掉頭。自此南走越，尋山入羅浮。願學不死藥，粗知其來由。卻於童頂上，蕭蕭玄發抽。我作八品吏，洛中如繫囚。忽遭冀處士，豁若登高樓。拂榻與之坐，十日語不休。論今星燦燦，考古寒颼颼。治亂掘根本，蔓延相牽鉤。武事何駿壯，文理何優柔。顏回捧俎豆，項羽橫戈矛。祥雲繞毛髮，高浪開咽喉。但可感鬼神，安能為獻酬。好入天子夢，刻像來爾求。胡為去吳會，欲浮滄海舟。贈以蜀馬棰，副之胡罽裘。餞酒載三鬥，東郊黃葉稠。我感有淚下，君唱高歌酬。嵩山高萬尺，洛水流千秋。往事不可問，天地空悠悠。四百年炎漢，三十代宗周。二三裡遺堵，八九所高丘。人生一世內，何必多悲愁。歌闋解攜去，信非吾輩流。,
忍死留別獻鹽鐵裴相公二十叔,杜牧,賢相輔明主，蒼生壽域開。青春辭白日，幽壤作黃埃。豈是無多士，偏蒙不棄才。孤墳三尺土，誰可為培栽？,
題安州浮雲寺樓寄湖州張郎中,杜牧,去夏疏雨餘，同倚朱闌語。當時樓下水，今日到何處。恨如春草多，事與孤鴻去。楚岸柳何窮，別愁紛若絮。,
贈漁父,杜牧,蘆花深澤靜垂綸，月夕煙朝幾十春。自說孤舟寒水畔，不曾逢著獨醒人。,
贈宣州元處士,杜牧,陵陽北郭隱，身世兩忘者。蓬蒿三畝居，寬於一天下。樽酒對不酌，默與玄相話。人生自不足，愛嘆遭逢寡。,
題劉秀才新竹,杜牧,數莖幽玉色，曉夕翠煙分。聲破寒窗夢，根穿綠蘚紋。漸籠當檻日，欲礙入簾雲。不是山陰客，何人愛此君？,
使回枉唐州崔司馬書兼寄四韻因和,杜牧,清晨候吏把書來，十載離憂得暫開。痴叔去時還讀《易》，仲容多興索銜杯。人心計日殷勤望，馬首隨雲早晚回。莫為霜臺愁歲暮，潛龍鬚待一聲雷。,
郡齋秋夜即事寄斛斯處士許秀才,杜牧,有客誰人肯夜過？獨憐風景奈愁何。邊鴻怨處迷霜久，庭樹空來見月多。故國杳無千里信，彩弦時伴一聲歌。馳心只待城烏曉，幾對虛檐望白河。,
秋晚與沈十七舍人期遊樊川不至,杜牧,邀侶以官解，泛然成獨遊。川光初媚日，山色正矜秋。野竹疏還密，巖泉咽複流。杜村連潏水，晚步見垂鉤。,
題桐葉,杜牧,去年桐落故溪上，把筆偶題歸燕詩。江樓今日送歸燕，正是去年題葉時。葉落燕歸真可惜，東流玄發且無期。笑筵歌席反惆悵，明月清風愴別離。莊叟彭殤同在夢，陶潛身世兩相遺。一丸五色成虛語，石爛鬆薪更莫疑。哆侈不勞文似錦，進趨何必利如錐。錢神任爾知無敵，酒聖於吾亦庶幾。江畔秋光蟾閣鏡，檻前山翠茂陵眉。樽香輕泛數枝菊，檐影斜侵半局棋。休指宦遊論巧拙，只將愚直禱神祇.三吳煙水平生念，寧向閒人道所之。,
憶遊朱坡四韻,杜牧,秋草樊川路，斜陽覆盎門。獵逢韓嫣騎，樹識館陶園。帶雨經荷沼，盤煙下竹村。如今歸不得，自戴望天盆。,
東都送鄭處誨校書歸上都,杜牧,悠悠渠水清，雨霽洛陽城。槿墮初開豔，蟬聞第一聲。故人容易去，白髮等閒生。此別無多語，期君晦盛名。,
故洛陽城有感,杜牧,一片宮牆當道危，行人為汝去遲遲。篳圭苑裡秋風後，平樂館前斜日時。錮黨豈能留漢鼎，清談空解識胡兒。千燒萬戰坤靈死，慘慘終年鳥雀悲。,
愁,杜牧,聚散竟無形，迴腸自結成。古今留不得，離別又潛生。降虜將軍思，窮秋遠客情。何人更憔悴，落第泣秦京？,
池州春送前進士蒯希逸,杜牧,芳草復芳草，斷腸還斷腸。自然堪下淚，何必更殘陽。楚岸千萬裡，燕鴻三兩行。有家歸不得，況舉別君觴。,
憶齊安郡,杜牧,平生睡足處，雲夢澤南州。一夜風欺竹，連江雨送秋。格卑常汩汩，力學強悠悠。終掉塵中手，瀟湘釣漫流。,
春日寄許渾先輩,杜牧,薊北雁初去，湘南春又歸。水流滄海急，人到白頭稀。塞路盡何處？我愁當落暉。終須接鴛鷺，霄漢共高飛。,
幷州道中,杜牧,行役我方倦，苦吟誰復聞？戍樓春帶雪，邊角暮吹雲。極目無人跡，回頭送雁群。如何遣公子？高臥醉醺醺。,
別懷,杜牧,相別徒成泣，經過總是空。勞生慣離別，夜夢苦西東。去路三湘浪，歸程一片風。他年寄訊息，書在鯉魚中。,
寄李起居四韻,杜牧,楚女梅簪白雪姿，前溪碧水凍醪時。雲罍心凸知難捧，鳳管簧寒不受吹。南國劍眸能盼眄，侍臣香袖愛僛垂。自憐窮律窮途客，正劫孤燈一局棋。,
秋夢,杜牧,寒空動高吹，月色滿清砧。殘夢夜魂斷，美人邊思深。孤鴻秋出塞，一葉暗辭林。又寄征衣去，迢迢天外心。,
秋晚早發新定,杜牧,解印書千軸，重陽酒百缸。涼風滿紅樹，曉月下秋江。巖壑會歸去，塵埃終不降。懸纓未敢濯，嚴瀨碧淙淙。,
題白蘋洲,杜牧,山鳥飛紅帶，亭薇拆紫花。溪光初透徹，秋色正清華。靜處知生樂，喧中見死誇。無多珪組累，終不負煙霞。,
茶山下作,杜牧,春風最窈窕，日曉柳村西。嬌雲光佔岫，健水鳴分溪。燎巖野花遠，戛瑟幽鳥啼。把酒坐芳草，亦有佳人攜。,
早春贈軍事薛判官,杜牧,雪後新正半，春來四刻長。晴梅朱粉豔，嫩水碧羅光。弦管開雙調，花鈿坐兩行。唯君莫惜醉，認取少年場。,
代吳興妓春初寄薛軍事,杜牧,霧冷侵紅粉，春陰撲翠鈿。自悲臨曉鏡，誰與惜流年？柳暗霏微雨，花愁黯淡天。金釵有幾隻，抽當酒家錢。,
秋日偶題,杜牧,荷花兼柳葉，彼此不勝秋。玉露滴初泣，金風吹更愁。綠眉甘棄墜，紅臉恨飄流。嘆息是遊子，少年還白頭。,
斫竹,杜牧,寺廢竹色死，宦家寧爾留。霜根漸隨斧，風玉尚敲秋。江南苦吟客，何處送悠悠。,
後池泛舟送王十秀才,杜牧,城日晚悠悠，絃歌在碧流。夕風飄度曲，煙嶼隱行舟。問拍疑新令，憐香佔綵球。當筵雖一醉，寧復緩離愁。,
江樓晚望,杜牧,湖山翠欲結蒙籠，汗漫誰遊夕照中？初語燕雛知社日，習飛鷹隼識秋風。波搖珠樹千尋拔，山鑿金陵萬仞空。不欲登樓更懷古，斜陽江上正飛鴻。,
薔薇花,杜牧,朵朵精神葉葉柔，雨晴香拂醉人頭。石家錦障依然在，閒倚狂風夜不收。,
陵陽送客,杜牧,南樓送郢客，西郭望荊門。鳧鵠下寒渚，牛羊歸遠村。蘭舟倚行棹，桂酒掩餘樽。重此一留宿，前汀煙月昏。,
襄陽雪夜感懷,杜牧,往事起獨念，飄然自不勝。前灘急夜響，密雪映寒燈。的的三年夢，迢迢一線緪。明朝楚山上，莫上最高層。,
詠歌聖德遠懷天寶因題關亭長句四韻,杜牧,聖敬文思業太平，海寰天下唱歌行。秋來氣勢洪河壯，霜後精神泰華獰。廣德者強朝萬國，用賢無敵是長城。君王若悟治安論，安史何人敢弄兵？,
寄浙東韓乂評事,杜牧,一笑五云溪上舟，跳丸日月十經秋。鬢衰酒減欲誰泥，跡辱魂慚好自尤。夢寐幾回迷蛺蝶，文章應廣《畔牢愁》。無窮塵土無聊事，不得清言解不休。,
卜居招書侶,杜牧,憶昨未知道，臨川每羨魚。世途行處見，人事病來疏。微雨秋栽竹，孤燈夜讀書。憐君亦同志，晚歲傍山居。,
秋夕有懷,杜牧,念遠坐西閣，華池涵月涼。書回秋欲盡，酒醒夜初長。露白蓮衣淺，風清蕙帶香。前年此佳景，蘭棹醉橫塘。,
經古行宮,杜牧,臺閣參差倚太陽，年年花發滿山香。重門勘鎖青春晚，深殿垂簾白日長。草色芊綿侵御路，泉聲嗚咽繞宮牆。先皇一去無回駕，紅粉雲環空斷腸。,
寄灃州張舍人笛,杜牧,發勻肉好生春嶺，截玉鑽星寄使君。檀的染時痕半月，《落梅》飄處響穿雲。樓中威鳳傾冠聽，沙上驚鴻掠水分。遙想紫泥封詔罷，夜深應隔禁牆聞。,
題青雲館,杜牧,虯蟠千仞劇羊腸，天府由來百二強。四皓有芝輕漢祖，張儀無地與懷王。雲連帳影蘿陰合，枕繞泉聲客夢涼。深處會容高尚者，水苗三頃百株桑。,
宣州留贈,杜牧,紅鉛溼盡半羅裙，洞府人間手欲分。滿面風流雖似玉，四年夫婿恰如雲。當春離恨杯長滿，倚柱關情日漸曛。為報眼波須穩當，五陵遊宕莫知聞。,
送薛邽二首,杜牧,可憐走馬騎驢漢，豈有風光肯佔伊。只有三張最惆悵，下山回馬尚遲遲。小捷風流已俊才，便將紅粉作金臺。明年未去池陽郡，更乞春時卻重來。,
皇風,杜牧,仁聖天子神且武，內興文教外披攘。以德化人漢文帝，側身修道周宣王。迒蹊巢穴盡窒塞，禮樂刑政皆弛張。何當提筆侍巡狩，前驅白旆吊河湟。,
悲吳王城,杜牧,二月春風江上來，水精波動碎樓臺。吳王宮殿柳含翠，蘇小宅房花正開。解舞細腰何處往？能歌奼女逐誰回？千秋萬古無訊息，國作荒原人作灰。,
寄沈褒秀才,杜牧,晴河萬里色如刀，處處浮雲臥碧桃。仙桂茂時金鏡曉，洛波飛處玉容高。雄如寶劍衝牛鬥，麗似鴛鴦養羽毛。他日憶君何處望，九天香滿碧蕭騷。,
許七侍御棄官東歸瀟灑江南頗聞自適高秋企望,杜牧,天子繡衣吏，東吳美退居。有園同庾信，避事學相如。蘭畹晴香嫩，筠溪翠影疏。江山九秋後，風月六朝餘。錦帙開詩軸，青囊結道書。霜巖紅薜荔，露沼白芙蕖。睡雨高梧密，棋燈小閣虛。凍醪元亮秫，寒鱠季鷹魚。塵意迷今古，雲情識卷舒。他年雪中棹，陽羨訪吾廬。於義興縣，近有水榭。,
將出關宿層峰驛卻寄李諫議,杜牧,孤驛在重阻，雲根掩柴扉。數聲暮禽切，萬壑秋意歸。心馳碧泉澗，目斷青瑣闈。明日武關外，夢魂勞遠飛。,
重送王十,杜牧,分袂還應立馬看，向來離思始知難。雁飛不見行塵滅，景下山遙極目寒。,
街西長句,杜牧,碧池新漲浴嬌鴉，分鎖長安富貴家。遊騎偶同人斗酒，名園相倚杏交花。銀鞦騕嫋嘶宛馬，繡鞅璁瓏走鈿車。一曲將軍何處笛？連雲芳樹日初斜。,
出宮人二首,杜牧,閒吹玉殿昭華管，醉折梨園縹蒂花。十年一夢歸人世，絳縷猶封係臂紗。平陽拊背穿馳道，銅雀分香下璧門。幾向綴珠深殿裡，妒拋羞態臥黃昏。,
池州廢林泉寺,杜牧,廢寺林溪上，頹垣倚亂峰。看棲歸樹鳥，猶想過山鍾。石路尋僧去，此生應不逢。,
重送王十,杜牧,執袂還應立馬看，向來離思始知難。雁飛不見行塵滅，景下山遙極目寒。,
洛陽長句二首,杜牧,草色人心相與閒，是非名利有無間。橋橫落照虹堪畫，樹鎖千門鳥自還。芝蓋不來雲杳杳，仙舟何處水潺潺。君王謙讓泥金事，蒼翠空高萬歲山。天漢東穿白玉京，日華浮動翠光生。橋邊遊女珮環委，波底上陽金碧明。月鎖名園孤鶴唳，川酣秋夢鑿龍聲。連昌繡嶺行宮在，玉輦何時父老迎。,
芭蕉,杜牧,芭蕉為雨移，故向窗前種。憐渠點滴聲，留得歸鄉夢。夢遠莫歸鄉，覺來一翻動。,
宣州送裴坦判官往舒州時牧欲赴官歸京,杜牧,日暖泥融雪半消，行人芳草馬聲驕。九華山路雲遮寺，清弋江村柳拂橋。君意如鴻高的的，我心懸旆正搖搖。同來不得同歸去，故國逢春一寂寥！,
句溪夏日送盧霈秀才歸王屋山將欲赴舉,杜牧,野店正紛泊，繭蠶初引絲。行人碧溪渡，繫馬綠楊枝。苒苒跡始去，悠悠心所期。秋山念君別，惆悵桂花時。,
早秋客舍,杜牧,風吹一片葉，萬物已驚秋。獨夜他鄉淚，年年為客愁。別離何處盡？搖落幾時休？不及磻溪叟，身閒長自由。,
書情,杜牧,誰家洛浦神，十四五來人？媚發輕垂額，香衫軟著身。摘蓮紅袖溼，窺淥翠蛾頻。飛鵲徒來往，平陽公主親。,
丹水,杜牧,何事苦縈迴，離腸不自裁。恨身隨夢去，春態逐雲來。沈定藍光徹，喧盤粉浪開。翠巖三百尺，誰作子陵臺。,
漢江,杜牧,溶溶漾漾白鷗飛，綠淨春深好染衣。南去北來人自老，夕陽長送釣船歸。,
過鮑溶宅有感,杜牧,寥落故人宅，今來身已亡。古苔封墨沼，深竹映書堂。秋色池館靜，雨聲雲水涼。無因展交道，日暮剖心腸。,
石池,杜牧,通竹引泉脈，泓澄深石盆。驚魚翻藻葉，浴鳥上鬆根。殘月留山影，高風耗水痕。誰家洗秋藥，來往自開門。,
懷政禪師院,杜牧,山齋路幾層，敗衲學真乘。寒暑移雙樹，光陰盡一燈。風飄高竹雪，泉漲小池冰。莫訝頻來此，修身欲到僧。,
初春雨中舟次和州橫江裴使君見迎李趙二秀才,杜牧,芳草渡頭微雨時，萬株楊柳拂波垂。蒲根水暖雁初浴，梅徑香寒蜂未知。辭客倚風吟暗淡，使君回馬溼旌旗。江南仲蔚多情調，悵望春陰幾首詩。,
秋霽寄遠,杜牧,初霽獨登賞，西樓多遠風。橫煙秋水上，疏雨夕陽中。高樹下山鳥，平蕪飛草蟲。唯應待明月，千里與君同。,
題橫江館,杜牧,孫家兄弟晉龍驤，馳騁功名業帝王。至竟江山誰是主？苔磯空屬釣魚郎。,
樑秀才以早春旅次大梁將歸郊扉言懷兼別示亦,杜牧,玉塞功猶阻，金門事已陳。世途皆擾擾，鄉黨盡循循。客道難投足，家聲易發身。鬆篁標節晚，蘭蕙吐詞春。處困羞搖尾，懷忠壯犯鱗。宅臨三楚水，衣帶二京塵。斂跡愁山鬼，遺形慕穀神。採芝先避貴，栽橘早防貧。弦泛桐材響，杯澄糯醁醇。但尋陶令集，休獻楚王珍。林密聞風遠，池平見月勻。藤龕紅婀娜，苔磴綠嶙峋。雪樹交樑苑，冰河漲孟津。面邀文作友，心許德為鄰。旅館將分被，嬰兒共灑巾。渭陽連漢曲，京口接漳濱。通塞時應定，榮枯理會均。儒流當自勉，妻族更誰親？照矚三光政，生成四氣仁。磻溪有心者，垂白肯湮淪。,
寄內兄和州崔員外十二韻,杜牧,歷陽崔太守，何日不含情。恩義同鍾李，壎篪實弟兄。光塵能混合，擘畫最分明。臺閣仁賢譽，閨門孝友聲。西方像教毀，南海繡衣行。金橐寧回顧，珠簟肯一棖。只宜裁密詔，何自取專城。進退無非道，徊翔必有名。好風初婉軟，離思苦縈盈。金馬舊遊貴，桐廬春水生。雨侵寒牖夢，梅引凍醪傾。共祝中興主，高歌唱太平。,
行經廬山東林寺,杜牧,離魂斷續楚江壖，葉墜初紅十月天。紫陌事多難暫息，青山長在好閒眠。方趨上國期幹祿，未得空堂學坐禪。他歲若教如范蠡，也應須入五湖煙。,
代人寄遠　六言二首,杜牧,河橋酒旆風軟，候館梅花雪嬌。宛陵樓上瞪目，我郎何處情饒？繡領任垂蓬髻，丁香閒結春梢。剩肯新年歸否？江南綠草迢迢。,
秋岸,杜牧,河岸微退落，柳影微雕疏。船上聽呼稚，堤南趁漉魚。數帆旗去疾，一艇箭回初。曾入相思夢，因憑附遠書。,
懷吳中馮秀才　一作張祜詩，題作《楓橋》,杜牧,長洲苑外草蕭蕭，卻算遊城歲月遙。唯有別時今不忘，暮煙疏雨過楓橋。,
李侍郎於陽羨裡富有泉石牧亦於陽羨粗有薄產,杜牧,冥鴻不下非無意，塞馬歸來是偶然。紫綬公卿今放曠，白頭郎吏尚留連。終南山下拋泉洞，陽羨溪中買釣船。欲與明公操履杖，願聞休去是何年。,
望少華三首,杜牧,身隨白日看將老，心與青雲自有期。今對晴峰無十里，世緣多累暗生悲。文字波中去不還，物情初與是非閒。時名竟是無端事，羞對靈山道愛山。眼看雲鶴不相隨，何況塵中事作為。好伴羽人深洞去，月前秋聽玉參差。,
醉眠,杜牧,秋醪雨中熟，寒齋落葉中。幽人本多睡，更酌一樽空。,
洛中監察病假滿送韋楚老拾遺歸朝,杜牧,洛橋風暖細翻衣，春引仙官去玉墀。獨鶴初衝太虛日，九牛新落一毛時。行開教化期君是，臥病神祇禱我知。十載丈夫堪恥處，朱雲猶掉直言旗。,
猿,杜牧,月白煙青水暗流，孤猿銜恨叫中秋。三聲欲斷疑腸斷，饒是少年今白頭。,
即事黃州作,杜牧,因思上黨三年戰，閒詠周公七月詩。竹帛未聞書死節，丹青空見畫靈旗。蕭條井邑如魚尾，早晚干戈識虎皮。莫笑一麾東下計，滿江秋浪碧參差。,
夜泊桐廬先寄蘇臺盧郎中,杜牧,水檻桐廬館，歸舟系石根。笛吹孤戍月，犬吠隔溪村。十載違清裁，幽懷未一論。蘇臺菊花節，何處與開樽？,
八月十二日得替後移居霅溪館因題長句四韻,杜牧,萬家相慶喜秋成，處處樓臺歌板聲。千歲鶴歸猶有恨，一年人住豈無情。夜涼溪館留僧話，風定蘇潭看月生。景物登臨閒始見，願為閒客此閒行。,
曉望,杜牧,獨起望山色，水雞鳴蓼洲。房星隨月曉，楚木向雲秋。曲渚疑江盡，平沙似浪浮。秦原在何處？澤國碧悠悠。,
獨柳,杜牧,含煙一株柳，拂地搖風久。佳人不忍折，悵望回纖手。,
贈朱道靈,杜牧,劉根丹篆三千字，郭璞青囊兩卷書。牛渚磯南謝山北，白雲深處有巖居。,
臺城曲二首,杜牧,整整復斜斜，隋旗簇晚沙。門外韓擒虎，樓頭張麗華。誰憐容足地，卻羨井中蛙。王頒兵勢急，鼓下坐蠻奴。瀲灩倪塘水，叉牙出骨須。幹蘆一炬火，回首是平蕪。,
綠蘿,杜牧,綠蘿縈數匝，本在草堂間。秋色寄高樹，晝陰籠近山。移花疏處過，劚藥困時攀。日暮微風起，難尋舊徑還。,
雲夢澤,杜牧,日旗龍旆想飄揚，一索功高縛楚王。直是超然五湖客，未如終始郭汾陽。,
汴河懷古,杜牧,錦纜龍舟隋煬帝，平臺複道漢樑王。遊人閒起前朝念，《折柳》孤吟斷殺腸。,
鄭瓘協律,杜牧,廣文遺韻留樗散，雞犬圖書共一船。自說江湖不歸事，阻風中酒過年年。,
重題絕句一首,杜牧,郵亭寄人世，人世寄郵亭。何如自籌度，鴻路有冥冥。,
途中一絕,杜牧,鏡中絲髮悲來慣，衣上塵痕拂漸難。惆悵江湖釣竿手，卻遮西日向長安。,
將赴京題陵陽王氏水居,杜牧,簾卷平蕪接遠天，暫寬行役到尊前。是非境裡有閒日，榮辱塵中無了年。山簇暮雲千野雨，江分秋水九條煙。馬蹄不道貪西去，爭向一聲高樹蟬。,
初上船留寄,杜牧,煙水本好尚，親交何慘悽。況為珠履客，即泊錦帆堤。沙雁同船去，田鴉繞岸啼。此時還有味，必臥日從西。,
奉和僕射相公春澤稍愆聖君軫慮嘉雪忽降品彙,杜牧,飄來雞樹鳳池邊，漸壓瓊枝凍碧漣。銀闕雙高銀漢裡，玉山橫列玉墀前。昭陽殿下風回急，承露盤中月彩圓。上相抽毫歌帝德，一篇風雅美豐年。,
重送,杜牧,手捻金僕姑，腰懸玉轆轤。爬頭峰北正好去，系取可汗鉗作奴。六宮雖念相如賦，其那防邊重武夫！,
和宣州沈大夫登北樓書懷,杜牧,兵符嚴重辭金馬，星劍光芒射鬥牛。筆落青山飄古韻，帳開紅旆照高秋。香連日彩浮綃幕，溪逐歌聲繞畫樓。可惜登臨佳麗地，羽儀須去鳳池遊。,
早春閣下寓直蕭九舍人亦直內署因寄書懷四韻,杜牧,御水初消凍，宮花尚怯寒。千峰橫紫翠，雙闕憑欄干。玉漏輕風順，金莖淡日殘。王喬在何處，清漢正驂鸞。,
早春題真上人院,杜牧,清羸已近百年身，古寺風煙又一春。寰海自成戎馬地，唯師曾是太平人。,
今皇帝陛下一詔徵兵不日功集河湟諸郡次第歸,杜牧,捷書皆應睿謀期，十萬曾無一鏃遺。漢武慚誇朔方地，宣王休道太原師。威加塞外寒來早，恩入河源凍合遲。聽取滿城歌舞曲，涼州聲韻喜參差。,
送故人歸山,杜牧,三清洞裡無端別，又拂塵衣欲臥雲。看著掛冠迷處所，北山蘿月在《移文》。,
送王侍御赴夏口座主幕,杜牧,君為珠履三千客，我是青衿七十徒。禮數全優知隗始，討論常見念回愚。黃鶴樓前春水闊，一杯還憶故人無？,
重送,杜牧,手撚金僕姑，腰懸玉轆轤。爬頭峰北正好去，系取可汗鉗作奴。六宮雖念相如賦，其那防邊重武夫。,
不飲贈酒,杜牧,細算人生事，彭殤共一籌。與愁爭底事，要爾作戈矛？,
送杜顗赴潤州幕,杜牧,少年才俊赴知音，丞相門欄不覺深。直到事人男子業，異鄉加飯弟兄心。還須整理韋弦佩，莫獨矜誇玳瑁簪。若去上元懷古去，謝安墳下與沉吟。,
書懷寄盧州,杜牧,謝山南畔州，風物最宜秋。太守懸金印，佳人敞畫樓。凝缸暗醉夕，殘月上汀洲。可惜當年鬢，朱門不得遊。,
悵詩,杜牧,自是尋春去校遲，不須惆悵怨芳時。狂風落盡深紅色，綠葉成陰子滿枝。,描寫春天
賀崔大夫崔正字,杜牧,內舉無慚古所難，燕臺遙想拂塵冠。登龍有路水不峻，一雁背飛天正寒。別夜酒餘紅燭短，映山帆去碧霞殘。謝公樓下潺湲響，離恨詩情添幾般。,
邊上晚秋,杜牧,黑山南面更無州，馬放平沙夜不收。風送孤城臨晚角，一聲聲入客心愁。,
春懷,杜牧,年光何太急，倏忽又青春。明月誰為主？江山暗換人。鶯花潛運老，榮樂漸成塵。遙憶朱門柳，別離應更頻。,
隋堤柳,杜牧,夾岸垂楊三百里，只應圖畫最相宜。自嫌流落西歸疾，不見東風二月時。,
鴉,杜牧,擾擾復翻翻，黃昏揚冷煙。毛欺皇后發，聲感楚姬弦。蔓壘盤風下，霜林接翅眠。只如西旅樣，頭白豈無緣。,
折菊,杜牧,籬東菊徑深，折得自孤吟。雨中衣半溼，擁鼻自知心。,
驌驦阪,杜牧,荊州一萬里，不如蒯易度。仰首望飛鳴，伊人何異趣？,
哭李給事中敏,杜牧,陽陵郭門外，陂阤丈五墳。九泉如結友，茲地好埋君。,
哭韓綽,杜牧,平明送葬上都門，紼翣交橫逐去魂。歸來冷笑悲身事，喚婦呼兒索酒盆。,
新定途中,杜牧,無端偶效張文紀，下杜鄉園別五秋。重過江南更千里，萬山深處一孤舟。,
送蘇協律從事振武,杜牧,琴尊詩思勞，更欲學龍韜。王粲暫投筆，呂虔初佩刀。夜吟關月苦，秋望塞雲高。去去從軍樂，雕飛岱馬豪。,
除官赴闕商山道中絕句,杜牧,水疊鳴珂樹如帳，長楊春殿九門珂。我來惆悵不自決，欲去欲住終如何？,
途中作,杜牧,綠樹南陽道，千峰勢遠隨。碧溪風澹態，芳樹雨餘姿。野渡雲初暖，徵人袖半垂。殘花不一醉，行樂是何時？,
留題李侍御書齋,杜牧,曾話平生志，書齋幾見留。道孤心易感，恩重力難酬。獨立千峰晚，頻來一葉秋。雞鳴應有處，不學淚空流。,
送李群玉赴舉,杜牧,故人別來面如雪，一榻拂雲秋影中。玉白花紅三百首，五陵誰唱與春風？,
送薛種遊湖南,杜牧,賈傅鬆醪酒，秋來美更香。憐君片雲思，一棹去瀟湘。,
題元處士高亭,杜牧,水接西江天外聲，小齋鬆影拂雲平。何人教我吹長笛，與倚春風弄月明。,
送陸洿郎中棄官東歸,杜牧,少微星動照春雲，魏闕衡門路自分。倏去忽來應有意，世間塵土謾疑君。,
寄遠人,杜牧,終日求人卜，回回道好音。那時離別後，入夢到如今。,
見穆三十宅中庭梅榴花謝,杜牧,矜紅掩素似多才，不待櫻桃不逐梅。春到未曾逢宴賞，雨餘爭解免低徊。巧窮南國千般豔，趁得東風二月開。堪恨王孫浪遊去，落英狼藉始歸來。,
洛陽秋夕,杜牧,泠泠寒水帶霜風，更在天橋夜景中。清禁漏閒煙樹寂，月輪移在上陽宮。,
贈獵騎,杜牧,已落雙鵰血尚新，鳴鞭走馬又翻身。憑君莫射南來雁，恐有家書寄遠人。,
和令狐侍御賞蕙草,杜牧,尋常詩思巧如春，又喜幽亭蕙草新。本是馨香比君子，繞欄今更為何人？,
陝州醉贈裴四同年,杜牧,悽風洛下同羈思，遲日棠陰得醉歌。自笑與君三歲別，頭銜依舊鬢絲多。,
破鏡,杜牧,佳人失手鏡初分，何日團圓再會君？今朝萬里秋風起，山北山南一片雲。,
長安雪後,杜牧,秦陵漢苑參差雪，北闕南山次第春。車馬滿城原上去，豈知惆悵有閒人。,
杏園,杜牧,夜來微雨洗芳塵，公子驊騮步貼勻。莫怪杏園憔悴去，滿城多少插花人。,
羊欄浦夜陪宴會,杜牧,戈檻營中夜未央，雨沾雲惹侍襄王。球來香袖依稀暖，酒凸觥心泛灩光。紅弦高緊聲聲急，珠唱鋪圓嫋嫋長。自比諸生最無取，不知何處亦升堂？,
江南懷古,杜牧,車書混一業無窮，井邑山川今古同。戊辰年向金陵過，惆悵閒吟憶庾公。,
牧陪昭應盧郎中在江西宣州佐今吏部沈公幕罷,杜牧,燕雁下揚州，涼風柳陌愁。可憐千里夢，還是一年秋。宛水環朱檻，章江敞碧流。謬陪吾益友，祗事我賢侯。印組縈光馬，鋒芒看解牛。井閭安樂易，冠蓋愜依投。政簡稀開閣，功成每運籌。送春經野塢，遲日上高樓。玉裂歌聲斷，霞飄舞帶收。泥情斜拂印，別臉小低頭。日晚花枝爛，紅凝粉彩稠。未曾孤酩酊，剩肯只淹留。重德俄徵寵，諸生苦宦遊。分途之絕國，灑淚拜行輈。聚散真漂梗，光陰極轉郵。銘心徒歷歷，屈指盡悠悠。君作烹鮮用，誰膺仄席求？卷懷能憤悱，卒歲且優遊。去矣時難遇，沽哉價莫酬。滿枝為鼓吹，衷甲避戈矛。隋帝宮荒草，秦王土一丘。相逢好大笑，除此總雲浮。,
懷歸,杜牧,塵埃終日滿窗前，水態雲容思浩然。爭得便歸湘浦去，卻持竿上釣魚船。,
傷友人悼吹簫妓,杜牧,玉簫聲斷沒流年，滿目春愁隴樹煙。豔質已隨雲雨散，鳳樓空鎖月明天。,
訪許顏,杜牧,門近寒溪窗近山，枕山流水日潺潺。長嫌世上浮雲客，老向塵中不解顏。,
青冢,杜牧,青冢前頭隴水流，燕支山上暮雲秋。蛾眉一墜窮泉路，夜夜孤魂月下愁。,
池州清溪,杜牧,弄溪終日到黃昏，照數秋來白髮根。何物賴君千遍洗，筆頭塵土漸無痕。,
嘲妓（牧罷宣州幕，經陝，有酒糾妓肥碩，牧,杜牧,盤古當時有遠孫，尚令今日逞家門。一車白土將泥項，十幅紅旗補破褌。瓦官寺裡逢行跡，華嶽山前見掌痕。不須惆悵憂難嫁，待與將書問樂坤。,
重登科,杜牧,星漢離宮月出輪，滿街含笑綺羅春。花前每被青蛾問，何事重來只一人？,
將赴湖州留題亭菊,杜牧,陶菊手自種，楚蘭心有期。遙知渡江日，正是擷芳時。,
題水西寺,杜牧,三日去還住，一生焉再遊。含情碧溪水，重上粲公樓。,
贈別宣州崔群相公,杜牧,衰散相逢洛水邊，卻思同在紫薇天。盡將舟楫板橋去，早晚歸來更濟川。,
商山麻澗,杜牧,雲光嵐彩四面合，柔柔垂柳十餘家。雉飛鹿過芳草遠，牛巷雞塒春日斜。秀眉老父對樽酒，茜袖女兒簪野花。徵車自念塵土計，惆悵溪邊書細沙。,田園詩
重到襄陽哭亡友韋壽朋,杜牧,故人墳樹立秋風，伯道無兒跡更空。重到笙歌分散地，隔江吹笛月明中。,
和州絕句,杜牧,江湖醉渡十年春，牛渚山邊六問津。歷陽前事知何實，高位紛紛見陷人。,
秋晚懷茅山石涵村舍,杜牧,十畝山田近石涵，村居風俗舊曾諳。簾前白艾驚春燕，籬上青桑待晚蠶。雲暖採茶來嶺北，月明沽酒過溪南。陵陽秋盡多歸思，紅樹蕭蕭覆碧潭。,
汴河阻凍,杜牧,千里長河初凍時，玉珂瑤佩響參差。浮生恰似冰底水，日夜東流人不知。,
有懷重送斛斯判官,杜牧,蒼蒼煙月滿川亭，我有勞歌一為聽。將取離魂隨白騎，三臺星裡拜文星。,
寄牛相公,杜牧,漢水橫衝蜀浪分，危樓點的拂孤雲。六年仁政謳歌去，柳遠春堤處處聞。,
斑竹筒簟,杜牧,血染斑斑成錦紋，昔年遺恨至今存。分明知是湘妃泣，何忍將身臥淚痕。,
別沈處士,杜牧,舊事參差夢，新程邐迤秋。故人如見憶，時到寺東樓。,
留贈,杜牧,舞靴應任閒人看，笑臉還須待我開。不用鏡前空有淚，薔薇花謝即歸來。,
留誨曹師等詩,杜牧,萬物有醜好，各一姿狀分。唯人即不爾，學與不學論。學非探其花，要自拔其根。孝友與誠實，而不忘爾言。根本既深實，柯葉自滋繁。念爾無忽此，期以慶吾門。,
別家,杜牧,初歲嬌兒未識爺，別爺不拜手吒叉。拊頭一別三千里，何日迎門卻到家？,
贈終南蘭若僧,杜牧,北闕南山是故鄉，兩枝仙桂一時芳。休公都不知名姓，始覺禪門氣味長。,
方響,杜牧,數條秋水掛琅玕，玉手丁當怕夜寒。曲盡連敲三四下，恐驚珠淚落金盤。,
奉和白相公聖德和平致茲休運歲終功就合詠盛,杜牧,行看臘破好年光，萬壽南山對未央。黠戛可汗修職貢，文思天子復河湟。應須日御西巡狩，不假星弧北射狼。吉甫裁詩歌盛業，一篇江漢美宣王。,
聞慶州趙縱使君與黨項戰中箭身死長句,杜牧,將軍獨乘鐵驄馬，榆溪戰中金僕姑。死綏卻是古來有，驍將自驚今日無。青史文章爭點筆，朱門歌舞笑捐軀。誰知我亦輕生者，不得君王丈二殳。,
後池泛舟送王十,杜牧,相送西郊暮景和，青蒼竹外繞寒波。為君蘸甲十分飲，應見離心一倍多。,
奉陵宮人,杜牧,相如死後無詞客，延壽亡來絕畫工。玉顏不是黃金少，淚滴秋山入壽宮。,
寄東塔僧,杜牧,初月微明漏白煙，碧鬆梢外掛青天。西風靜起傳深業，應送愁吟入夜蟬。,
瑤瑟,杜牧,玉仙瑤瑟夜珊珊，月過樓西桂燭殘。風景人間不如此，動搖湘水徹明寒。,
別王十後遣京使累路附書,杜牧,重關曉度宿雲寒，羸馬緣知步步難。此信的應中路見，亂山何處拆書看？,
許秀才至辱李蘄州絕句問斷酒之情因寄,杜牧,有客南來話所思，故人遙枉醉中詩。暫因微疾須防酒，不是歡情減舊時。,
送張判官歸兼謁鄂州大夫,杜牧,處士聞名早，遊秦獻疏回。腹中書萬卷，身外酒千杯。江雨春波闊，園林客夢催。今君拜旌戟，凜凜近霜臺。,
將赴宣州留題揚州禪智寺,杜牧,故里溪頭松柏雙，來時盡日倚鬆窗。杜陵隋苑已絕國，秋晚南遊更渡江。,
春日古道傍作,杜牧,萬古榮華旦暮齊，樓臺春盡草萋萋。君看陌上何人墓，旋化紅塵送馬蹄？,
遊池州林泉寺金碧洞,杜牧,袖拂霜林下石稜，潺湲聲斷滿溪冰。攜茶臘月遊金碧，合有文章病茂陵。,
遊邊,杜牧,黃沙連海路無塵，邊草長枯不見春。日暮拂雲堆下過，馬前逢著射鵰人。,
入茶山下題水口草市絕句,杜牧,倚溪侵嶺多高樹，誇酒書旗有小樓。驚起鴛鴦豈無恨，一雙飛去卻回頭。,
隋宮春,杜牧,龍舟東下事成空，蔓草萋萋滿故宮。亡國亡家為顏色，露桃猶自恨春風。,
江樓,杜牧,獨酌芳春酒，登樓已半醺。誰驚一行雁，沖斷過江雲？,
山石榴,杜牧,似火山榴映小山，繁中能薄豔中閒。一朵佳人玉釵上，只疑燒卻翠雲鬟。,
村舍燕,杜牧,漢宮一百四十五，多下珠簾閉瑣窗。何處營巢夏將半，茅檐煙里語雙雙。,
醉後題僧院,杜牧,離心忽忽復悽悽，雨晦傾瓶取醉泥。可羨高僧共心語，一如攜稚往東西。,
見吳秀才與池妓別因成絕句,杜牧,紅燭短時羌笛怨，清歌咽處蜀弦高。萬里分飛兩行淚，滿江寒雨正蕭騷。,
題新定八鬆院小石,杜牧,雨滴珠璣碎，苔生紫翠重。故關何日到？且看小三峰。,
西山草堂,杜牧,何處人事少？西峰舊草堂。晒書秋日晚，洗藥石泉香。後嶺有微雨，北窗生曉涼。徒勞問歸路，峰疊繞家鄉。,
書懷寄中朝往還,杜牧,平生自許少塵埃，為吏塵中勢自回。朱紱久慚官借與，白頭還嘆老將來。須知世路難輕進，豈是君門不大開。霄漢幾多同學伴，可憐頭角盡卿材。,
貴遊,杜牧,朝回珮馬草萋萋，年少恩深衛霍齊。斧鉞舊威龍塞北，池臺新賜鳳城西。門通碧樹開金鎖，樓對青山倚玉梯。南陌行人盡回首，笙歌一曲暮雲低。,
將赴京留贈僧院,杜牧,九衢塵土遞追攀，馬跡軒車日暮間。玄發盡驚為客換，白頭曾見幾人閒？空悲浮世雲無定，多感流年水不還。謝卻從前受恩地，歸來依止叩禪關。,
金谷懷古,杜牧,淒涼遺蹟洛川東，浮世榮枯萬古同。桃李香消金谷在，綺羅魂斷玉樓空。往年人事傷心外，今日風光屬夢中。徒想夜泉流客恨，夜泉流恨恨無窮。,
簾,杜牧,徒雲逢剪削，豈謂見偏裝。鳳節輕雕日，鸞花薄飾香。問屏何屈曲，憐帳解周防。下潰金階露，斜分碧瓦霜。沉沉伴春夢，寂寂侍華堂。誰見昭陽殿，真珠十二行。,
題張處士山莊一絕,杜牧,好鳥疑敲磬，風蟬認軋箏。修篁與嘉樹，偏倚半巖生。,
倡樓戲贈,杜牧,細柳橋邊深半春，纈衣簾裡動香塵。無端有寄閒訊息，背插金釵笑向人。,
中丞業深韜略志在功名再奉長句一篇兼有諮勸,杜牧,檣似鄧林江拍天，越香巴錦萬千千。滕王閣上《柘枝》鼓，徐孺亭西鐵軸船。八部元侯非不貴，萬人師長豈無權。要君嚴重疏歡樂，猶有河湟可下鞭。,
寄題宣州開元寺,杜牧,鬆寺曾同一鶴棲，夜深臺殿月高低。何人為倚東樓柱，正是千山雪漲溪。,
登九峰樓,杜牧,晴江灩灩含淺沙，高低繞郭滯秋花。牛歌魚笛山月上，鷺渚鶖樑溪日斜。為郡異鄉徒泥酒，杜陵芳草豈無家。白頭搔殺倚柱遍，歸棹何時聞軋鴉？,
醉贈薛道封,杜牧,飲酒論文四百刻，水分雲隔二三年。男兒事業知公有，賣與明君直幾錢？,
及第後寄長安故人,杜牧,東都放榜未花開，三十三人走馬回。秦地少年多辦酒，已將春色入關來。,
過魏文貞公宅,杜牧,蟪蛄寧與雪霜期，賢哲難教俗士知。可憐貞觀太平後，天且不留封德彝。,
對花微疾不飲呈坐中諸公,杜牧,花前雖病亦提壺，數調持觴興有無？盡日臨風羨人醉，雪香空伴白髭鬚。,
酬王秀才桃花園見寄,杜牧,桃滿西園淑景催，幾多紅豔淺深開。此花不逐溪流出，晉客無因入洞來。,
贈李處士長句四韻,杜牧,玉函怪牒鎖靈篆，紫洞香風吹碧桃。老翁四目牙爪利，擲火萬里精神高。靄靄祥雲隨步武，累累秋冢嘆蓬蒿。三山朝去應非久，奼女當窗繡羽袍。,
押兵甲發谷口寄諸公,杜牧,曉澗青青桂色孤，楚人隨玉上天衢。水辭谷口山寒少，今日風頭校暖無？,
龍丘途中二首,杜牧,漢苑殘花別，吳江盛夏來。唯看萬樹合，不見一枝開。水色繞湘浦，灘聲怯建溪。淚流回月上，可得更猿啼？,
過田家宅,杜牧,安邑南門外，誰家板築高。奉誠園裡地，牆缺見蓬蒿。,
江南送左師,杜牧,江南為客正悲秋，更送吾師古渡頭。惆悵不同塵土別，水雲蹤跡去悠悠。,
大夢上人自廬峰迴,杜牧,行腳尋常到寺稀，一枝藜杖一禪衣。開門滿院空秋色，新向廬峰過夏歸。,
睦州四韻,杜牧,州在釣臺邊，溪山實可憐。有家皆掩映，無處不潺湲。好樹鳴幽鳥，晴樓入野煙。殘春杜陵客，中酒落花前。,
閒題,杜牧,男兒所在即為家，百鎰黃金一朵花。借問春風何處好？綠楊深巷馬頭斜。,
不飲贈官妓,杜牧,芳草正得意，汀洲日欲西。無端千樹柳，更拂一條溪。幾朵梅堪折，何人手好攜。誰憐佳麗地，春恨卻悽悽。,
醉倒,杜牧,日晴空樂下仙雲，俱在涼亭送使君。莫辭一盞即相請，還是三年更不聞。,
題敬愛寺樓,杜牧,暮景千山雪，春寒百尺樓。獨登還獨下，誰會我悠悠？,
送劉秀才歸江陵,杜牧,彩服鮮華覲渚宮，鱸魚新熟別江東。劉郎浦夜侵船月，宋玉亭春弄袖風。落落精神終有立，飄飄才思杳無窮。誰人世上為金口，借取明時一薦雄？,
南樓夜,杜牧,玉管金樽夜不休，如悲畫短惜年流。歌聲嫋嫋徹清夜，月色娟娟當翠樓。枕上暗驚垂釣夢，燈前偏起別家愁。思量今日英雄事，身到簪裾已白頭。,
不寢,杜牧,到曉不成夢，思量堪白頭。多無百年命，長有萬般愁。世路應難盡，營生卒未休。莫言名與利，名利是身仇。,
暝投雲智寺渡溪不得卻取沿江路往,杜牧,雙巖瀉一川，回馬斷橋前。古廟陰風地，寒鍾暮雨天。沙虛留虎跡，水滑帶龍涎。卻下臨江路，潮深無渡船。,
初春有感寄歙州邢員外,杜牧,雪漲前溪水，啼聲已繞灘。梅衰未減態，春嫩不禁寒。跡去夢一覺，年來事百般。聞君亦多感，何處倚闌干？,
寄崔鈞,杜牧,緘書報子玉，為我謝平津。自愧掃門士，誰為乞火人。詞臣陪羽獵，戰將騁駢鄰。兩地差池恨，江汀醉送君。,
送荔浦蔣明府赴任,杜牧,路長春欲盡，歌怨酒初酣。白社蓮宮北，青袍桂水南。驛行盤鳥道，船宿避龍潭。真得詩人趣，煙霞處處諳。,
旅懷作,杜牧,促促因吟晝短詩，朝驚穠色暮空枝。無情春色不長久，有限年光多盛衰。往事只應隨夢裡，勞生何處是閒時？眼前擾擾日一日，暗送白頭人不知。,
送盧秀才一絕,杜牧,春瀨與煙遠，送君孤棹開。潺湲如不改，愁更釣魚來。,
和嚴惲秀才落花,杜牧,共惜流年留不得，且環流水醉流杯。無情紅豔年年盛，不恨凋零卻恨開。,
過大梁聞河亭方宴贈孫子端,杜牧,梁園縱玩歸應少，賦雪搜才去必頻。板路豈緣無罰酒，不教客右更添人。,
宣州開元寺南樓,杜牧,小樓才受一床橫，終日看山酒滿傾。可惜和風夜來雨，醉中虛度打窗聲。,
長安晴望,杜牧,翠屏山對鳳城開，碧落搖光霽後來。回識六龍巡幸處，飛煙閒繞望春臺。,
寄杜子二首,杜牧,不識長楊事北胡，且教紅袖醉來扶。狂風烈焰雖千尺，豁得平生俊氣無？武牢關吏應相笑，個裡年年往復來。若問使君何處去，為言相憶首長回。,
盧秀才將出王屋高步名場江南相逢贈別,杜牧,王屋山人有古文，欲攀青桂弄氛氳。將攜健筆幹明主，莫向仙壇問白雲。馳逐寧教爭處讓，是非偏忌眾人分。交遊話我憑君道，除卻鱸魚更不聞。,
送劉三複郎中赴闕,杜牧,橫溪辭寂寞，金馬去追遊。好是鴛鴦侶，正逢霄漢秋。玉珂聲瑣瑣，錦帳夢悠悠。微笑知今是，因風謝釣舟。,
雪晴訪趙嘏街西所居三韻,杜牧,命代風騷將，誰登李杜壇。少陵鯨海動，翰苑鶴天寒。今日訪君還有意，二條冰雪獨來看。,
寢夜,杜牧,蛩唱如波咽，更深似水寒。露華驚弊褐，燈影掛塵冠。故國初離夢，前溪更下灘。紛紛毫髮事，多少宦遊難。,
偶呈鄭先輩,杜牧,不語亭亭儼薄妝，畫裙雙鳳鬱金香。西京才子旁看取，何似喬家那窈娘？,
柳絕句,杜牧,數樹新開翠影齊，倚風情態被春迷。依依故國樊川恨，半掩村橋半拂溪。,
還俗老僧,杜牧,雪發不長寸，秋寒力更微。獨尋一徑葉，猶挈衲殘衣。日暮千峰裡，不知何處歸。,
金陵,杜牧,始發碧江口，曠然諧遠心。風清舟在鑑，日落水浮金。瓜步逢潮信，臺城過雁音。故鄉何處是？雲外即喬林。,
行次白沙館先寄上河南王侍郎,杜牧,夜程何處宿？山疊樹層層。孤館閒秋雨，空堂停曙燈。歌慚漁浦客，詩學雁門僧。此意無人識，明朝見李膺。,
題壽安縣甘棠館御溝,杜牧,一渠東注芳華苑，苑鎖池塘百歲空。水殿半傾蟾口澀，為誰流下蓼花中？,
越中,杜牧,石城花暖鷓鴣飛，徵客春帆秋不歸。猶自保郎心似石，綾梭夜夜織寒衣。,
貽遷客,杜牧,無機還得罪，直道不傷情。微雨昏山色，疏籠閉鶴聲。閒居多野客，高枕見江城。門外長溪水，憐君又濯纓。,
寄珉笛與宇文舍人,杜牧,調高銀字聲還側，物比柯亭韻校奇。寄與玉人天上去，桓將軍見不教吹。,
江上逢友人,杜牧,故國歸人酒一杯，暫停蘭棹共裴回。村連三峽暮雲起，潮送九江寒雨來。已作相如投賦計，還憑殷浩寄書回。到時若見東籬菊，為問經霜幾度開。,
入商山,杜牧,早入商山百里雲，藍溪橋下水聲分。流水舊聲人舊耳，此回嗚咽不堪聞。,
有寄,杜牧,雲闊煙深樹，江澄水浴秋。美人何處在？明月萬山頭。,
和裴傑秀才新櫻桃,杜牧,新果真瓊液，人應宴紫蘭。圓疑竊龍頷，色已奪雞冠。遠火微微辨，繁星曆歷看。茂先知味好，曼倩恨偷難。忍用烹酥酪，從將玩玉盤。流年如可駐，何必九華丹。,
贈張祜,杜牧,詩韻一逢君，平生稱所聞。粉毫唯畫月，瓊尺只裁雲。黥陣人人懾，秋星曆歷分。數篇留別我，羞殺李將軍。,
殘春獨來南亭因寄張祜,杜牧,暖雲如粉草如茵，獨步長堤不見人。一嶺桃花紅錦黦，半溪山水碧羅新。高枝百舌猶欺鳥，帶葉梨花獨送春。仲蔚欲知何處在，苦吟林下拂詩塵。,
入關,杜牧,東西南北數衢通，曾取江西徑過東。今日更尋南去路，未秋應有北歸鴻。,
送王十至褒中因寄尚書,杜牧,闕下經年別，人間兩地情。壇場新漢將，煙月古隋城。雁去梁山遠，雲高楚岫明。君家荷藕好，緘恨寄遙程。,
聞角,杜牧,曉樓煙檻出雲霄，景下林塘已寂寥。城角為秋悲更遠，護霜雲破海天遙。,
重送絕句,杜牧,絕藝如君天下少，閒人似我世間無。別後竹窗風雪夜，一燈明暗覆吳圖。,
冬日題智門寺北樓,杜牧,滿懷多少是恩酬，未見功名已白頭。不為尋山試筋力，豈能寒上背雲樓。,
宿長慶寺,杜牧,南行步步遠浮塵，更近青山昨夜鄰。高鐸數聲秋撼玉，霽河千里曉橫銀。紅蕖影落前池淨，綠稻香來野徑頻。終日官閒無一事，不妨長醉是遊人。,
登灃州驛樓寄京兆韋尹,杜牧,一話涔陽舊使君，郡人回首望青雲。政聲長與江聲在，自到津樓日夜聞。,
道一大尹存之學士庭美學士簡於聖明,杜牧,自致霄漢皆與舍弟昔年還往牧支離窮悴竊於一麾書美歌詩兼自言志因成長句四韻呈上三君子九金神鼎重丘山，五玉諸侯雜佩環。星座通霄狼鬣暗，戍樓吹笛虎牙閒。鬥間紫氣龍埋獄，天上洪爐帝鑄顏。若念西河舊交友，魚符應許出函關。,
寄浙西李判官,杜牧,燕臺上客意何如？四五年來漸漸疏。直道莫拋男子業，遭時還與故人書。青雲滿眼應驕我，白髮渾頭少恨渠。唯念賢哉崔大讓，可憐無事不歌魚。,
見宋拾遺題名處感而成詩,杜牧,竄逐窮荒與死期，餓唯蒿藿病無醫。憐君更抱重泉恨，不見崇山謫去時。,
池州李使君沒後十一日處州新命始到後見歸妓,杜牧,縉雲新命詔初行，才是孤魂壽器成。黃壤不知新雨露，粉書空換舊銘旌。巨卿哭處雲空斷，阿騖歸來月正明。多少四年遺愛事，鄉閭生子李為名。,
蘭溪,杜牧,蘭溪春盡碧泱泱，映水蘭花雨髮香。楚國大夫憔悴日，應尋此路去瀟湘。,
長安夜月,杜牧,寒光垂靜夜，皓彩滿重城。萬國盡分照，誰家無此明？古槐疏影薄，仙桂動秋聲。獨有長門裡，蛾眉對曉晴。,
傷猿,杜牧,獨折南園一朵梅，重尋幽坎已生苔。無端晚吹驚高樹，似嫋長枝欲下來。,
黃州竹徑,杜牧,竹濁蟠小徑，屈折鬥蛇來。三年得歸去，知繞幾千回？,
聞範秀才自蜀遊江湖,杜牧,蜀道下湘渚，客帆應不迷。江分三峽響，山並九華齊。秋泊雁初宿，夜吟猿乍啼。歸時慎行李，莫到石城西。,
送大昱禪師　一作許渾詩。,杜牧,禪床深竹裡，心與徑山期。結社多高客，登壇盡小師。早秋歸寺遠，新雨上灘遲。別後江雲碧，南齋一首詩。,
詠襪,杜牧,鈿尺裁量減四分，纖纖玉筍裹輕雲。五陵年少欺他醉，笑把花前出畫裙。,
醉後呈崔大夫,杜牧,謝傅秋涼閱管絃，徒教賤子侍華筵。溪頭正雨歸不得，辜負東窗一覺眠。,
夢中語,杜牧,辭春不及秋，昆腳與皆頭。,
李和鼎,杜牧,鵩鳥飛來庚子直，謫去日蝕辛卯年。由來枉死賢才事，消長相持勢自然。,
題池州貴池亭,杜牧,勢比凌歊宋武臺，分明百里遠帆開。蜀江雪浪西江滿，強半春寒去卻來。,
宿東橫山瀨,杜牧,孤舟路漸賒，時見碧桃花。溪雨灘聲急，巖風樹勢斜。獼猴懸弱柳，鸂鶒睡橫楂。漫向仙林宿，無人識阮家。,
舊遊,杜牧,閒吟芍藥詩，惆望久嚬眉。盼眄回眸遠，纖衫整髻遲。重尋春晝夢，笑把淺花枝。小市長陵住，非郎誰得知。,
驌驦駿,杜牧,瑤池罷遊宴，良樂委塵沙。遭遇不遭遇，鹽車與鼓車。,
渡吳江,杜牧,堠館人稀夜更長，姑蘇城遠樹蒼蒼。江湖潮落高樓迥，河漢秋歸廣殿涼。月轉碧梧移鵲影，露低紅草溼螢光。文園詩侶應多思，莫醉笙歌掩華堂。,
送趙十二赴舉,杜牧,省事卻因多事力，無心翻似有心來。秋風郡閣殘花在，別後何人更一杯？,
鵁鶄,杜牧,芝莖抽紺趾，清唳擲金梭。日翅閒張錦，風池去罥羅。靜眠依翠荇，暖戲折高荷。山陰豈無爾，繭字換群鵝。,
黃州偶見作,杜牧,朔風高緊掠河樓，白鼻騧郎白罽裘。有個當壚明似月，馬鞭斜揖笑回頭。,
罷鍾陵幕吏十三年來泊湓浦感舊為詩,杜牧,青梅雨中熟，檣倚酒旗邊。故國殘春夢，孤舟一褐眠。搖搖遠堤柳，暗暗十程煙。南奏鍾陵道，無因似昔年。,
寄桐江隱者　一作許渾詩。,杜牧,潮去潮來洲渚春，山花如繡草如茵。嚴陵臺下桐江水，解釣鱸魚能幾人？,
春盡途中,杜牧,田園不事來遊宦，故國誰教爾別離？獨倚關亭還把酒，一年春盡送春時。,
途中逢故人話西山讀書早曾遊覽,杜牧,西巖曾到讀書堂，穿竹行莎十里強。湖上夢餘波灩灩，嶺頭愁斷路茫茫。經過事寄煙霞遠，名利塵隨日月長。莫道少年頭不白，君看潘岳幾莖霜。,
題商山四皓廟一絕,杜牧,呂氏強梁嗣子柔，我於天性豈恩仇。南軍不袒左邊袖，四老安劉是滅劉。,
宮詞二首,杜牧,蟬翼輕綃傅體紅，玉膚如醉向春風。深宮鎖閉猶疑惑，更取丹沙試闢宮。監宮引出暫開門，隨例須朝不是恩。銀鑰卻收金鎖合，月明花落又黃昏。,
走筆送杜十三歸京,杜牧,煙鴻上漢聲聲遠，逸驥尋雲步步高。應笑內兄年六十，郡城閒坐養霜毛。,
送容州唐中丞赴鎮,杜牧,交阯同星座，龍泉似鬥文。燒香翠羽帳，看舞鬱金裙。鷁首衝瀧浪，犀渠拂嶺雲。莫教銅柱北，空說馬將軍。,
三川驛伏覽座主舍人留題,杜牧,舊跡依然已十秋，雪山當面照銀鉤。懷恩淚盡霜天曉，一片餘霞映驛樓。,
歲日朝回口號,杜牧,星河猶在整朝衣，遠望天門再拜歸。笑向春風初五十，敢言知命且知非。,
宮人冢,杜牧,盡是離宮院中女，苑牆城外冢累累。少年入內教歌舞，不識君王到老時。,
春晚題韋家亭子,杜牧,擁鼻侵襟花草香，高臺春去恨茫茫。蔫紅半落平池晚，曲渚飄成錦一張。,
十九兄郡樓有宴病不赴,杜牧,十二層樓敞畫檐，連雲歌盡草纖纖。空堂病怯階前月，燕子嗔垂一行簾。,
汴人舟行答張祜,杜牧,千萬長河共使船，聽君詩句倍愴然。春風野岸名花發，一道帆檣畫柳煙。,
經闔閭城,杜牧,遺蹤委衰草，行客思悠悠。昔日人何處？終年水自流。孤煙村戌遠，亂雨海門秋。吟罷獨歸去，煙雲盡慘愁。,
春日茶山病不飲酒因呈賓客,杜牧,笙歌登畫船，十日清明前。山秀白雲膩，溪光紅粉鮮。欲開未開花，半陰半晴天。誰知病太守，猶得作茶仙。,
寓題,杜牧,把酒直須判酩酊，逢花莫惜暫淹留。假如三萬六千日，半是悲哀半是愁。,
柳長句,杜牧,日落水流西復東，春光不盡柳何窮。巫娥廟裡低含雨，宋玉宅前斜帶風。莫將榆莢共爭翠，深感杏花相映紅。灞上漢南千萬樹，幾人遊宦別離中。,
登幽州臺歌,陳子昂,前不見古人，後不見來者。念天地之悠悠，獨愴然而涕下。,唐詩三百首，初中
春夜別友人,陳子昂,銀燭吐青煙，金樽對綺筵。離堂思琴瑟，別路繞山川。明月隱高樹，長河沒曉天。悠悠洛陽道，此會在何年。,
春夜別友人,陳子昂,紫塞白雲斷，青春明月初。對此芳樽夜，離憂悵有餘。清冷花露滿，滴瀝檐宇虛。懷君欲何贈，願上大臣書。,
晚次樂鄉縣,陳子昂,故鄉杳無際。日暮且孤征。川原迷舊國。道路入邊城。野戍荒煙斷。深山古木平。如何此時恨。嗷嗷夜猿鳴。,思鄉詩
燕昭王,陳子昂,南登碣石館，遙望黃金臺。丘陵盡喬木，昭王安在哉？霸圖今已矣，驅馬復歸來。　,
送魏大從軍,陳子昂,匈奴猶未滅，魏絳復從戎。悵別三河道，言追六郡雄。雁山橫代北，狐塞接雲中。勿使燕然上，惟留漢將功。,
奉和皇帝上（一作丘）禮撫事述懷應制,陳子昂,大君忘自（一作物）我。應（一作膺）運居紫宸。揖讓期明闢。謳歌且順人。軒宮帝圖盛。皇極禮容申。南面朝萬國。東堂會百神。雲陛旗常滿。天庭玉帛陳。鍾石和睿思。雷雨被深仁。承平信娛樂。王業本艱辛。願罷瑤池宴。來觀農扈春。卑宮昭夏德。尊老睦堯親。微臣敢拜手。歌舞頌維新。,
與東方左史虯修竹篇,陳子昂,龍種生南嶽。孤翠鬱亭亭。峰嶺上崇崒。煙雨下微冥。夜聞鼯鼠叫。晝聒泉壑聲。春風正淡蕩。白露已清泠。哀響激金奏。密色滋玉英。歲寒霜雪苦。含彩獨青青。豈不厭凝洌。羞比春木榮。春木有榮歇。此節無凋零。始願與金石。終古保堅貞。不意伶倫子。吹之學鳳鳴。遂偶雲和瑟。張樂奏天庭。妙曲方千變。簫韶亦九成。信蒙雕斫美。常願事仙靈。驅馳翠虯駕。伊鬱紫鸞笙。結交嬴臺女。吟弄昇天行。攜手登白日。遠遊戲赤城。低昂玄鶴舞。斷續彩雲生。永隨眾仙逝。三山遊玉京。,
與東方左史虯修竹篇,陳子昂,龍種生南嶽，孤翠鬱亭亭。峰嶺上崇崒，煙雨下微冥。夜聞鼯鼠叫，晝聒泉壑聲。春風正淡蕩，白露已清泠。哀響激金奏，密色滋玉英。歲寒霜雪苦，含彩獨青青。豈不厭凝冽，羞比春木榮。春木有榮歇，此節無凋零。始願與金石，終古保堅貞。不意伶倫子，吹之學鳳鳴。遂偶雲和瑟，張樂奏天庭。妙曲方千變，簫韶亦九成。信蒙雕斫美，常願事仙靈。驅馳翠虯駕，伊鬱紫鸞笙。結交嬴臺女，吟弄昇天行。攜手登白日，遠遊戲赤城。低昂玄鶴舞，斷續彩雲生。永隨眾仙逝，三山遊玉京。,
感遇三十八首,陳子昂,蘭若生春夏，芊蔚何青青！幽獨空林色，朱蕤冒紫莖。遲遲白日晚，嫋嫋秋風生。歲華盡搖落，芳意竟何成？,
白帝城懷古,陳子昂,日落滄江晚。停橈問土風。城臨巴子國。臺沒漢王宮。荒服仍周甸。深山尚禹功。巖懸青壁斷。地險碧流通。古木（一作樹）生雲際。孤帆出霧中。川途去無限。客思坐何窮。,
於長史山池三日曲水宴,陳子昂,摘蘭藉芳月（一作日）。祓宴坐回汀。泛灩清流滿。葳蕤白芷生。金弦揮趙瑟。玉指弄秦箏。巖榭風光媚。郊園春樹平。煙花飛御道。羅綺照昆明。日落紅塵合。車馬亂縱橫。合州津口別舍弟至東陽峽步趁不及眷然有憶作以示之江潭共為客。洲浦獨迷津。思積芳庭樹。心斷白眉人。同衾成楚越。別島類胡秦。林岸隨天轉。雲峰逐望新。遙遙終不見。默默坐含顰。念別疑三月。經遊未一旬。孤舟多逸興。誰共爾為鄰。,
鴛鴦篇,陳子昂,飛飛鴛鴦鳥。舉翼相蔽虧。俱來綠潭裡。共向白雲涯。音容相眷戀。羽翮兩逶迤。蘋萍戲春渚。霜霰繞寒池。浦沙連岸淨。汀樹拂潭垂。年年此遊玩。歲歲來追隨。鳳凰起丹穴。獨向梧桐枝。鴻雁來紫塞。空憶稻粱肥。烏啼倦依託。鶴鳴傷別離。豈若此雙禽。飛翻不異林。刷尾青江浦。交頸紫山岑。文章負奇色。和鳴多好音。聞有鴛鴦綺。復有鴛鴦衾。持為美人贈。勖此故交心。,
萬州曉發放舟乘漲，還寄蜀中親朋,陳子昂,空濛巖雨霽，爛熳曉雲歸。嘯旅乘明發，奔橈騖斷磯。蒼茫林岫轉，絡繹漲濤飛。遠岸孤煙出，遙峰曙日微。前瞻未能眴，坐望日相依。曲直多今古，經過失是非。還期方浩浩，徵思日騑騑。寄謝千金子，江海事多違。,
答韓使同在邊,陳子昂,漢家失中策。胡馬屢南驅。聞詔安邊使。曾是故人謨。廢書悵懷古。負劍許良圖。出關歲方晏。乘障日多虞。虜入白登道。烽交紫塞途。連兵屯北地。清野備東胡。邊城方晏閉。斥堠始昭蘇。復聞韓長孺。辛苦事匈奴。雨雪顏容改。縱橫才位孤。空懷老臣策。未獲趙軍租。但蒙魏侯重。不受謗書誣。當取金人祭。還歌凱入都。,
夏日暉上人房別李參軍崇嗣,陳子昂,四十九變化。一十三死生。翕忽玄黃裡。驅馳風雨情。是非紛妄作。寵辱坐相驚。至人獨幽鑑。窈窕隨昏明。咫尺山河道。軒窗日月庭。別離焉足問。悲樂固能並。我輩何為爾。棲皇猶未平。金臺可攀陟。寶界絕將迎。戶牖觀天地。階基上杳冥。自超三界樂。安知萬里徵。中國要荒內。人寰宇宙榮。弦望如朝夕。寧嗟蜀道行。,
秋日遇荊州府崔兵曹使宴,陳子昂,輶軒鳳凰使，林藪鶡雞冠。江湖一相許，雲霧坐交歡。興盡崔亭伯，言忘釋道安。林光稍欲暮，歲物已將闌。古樹蒼煙斷，虛亭白露寒。瑤琴山水曲，今日為君彈。,
秋日遇荊州府崔兵曹使宴,陳子昂,●【左車右酋】軒鳳皇使。林藪●【左曷右鳥】雞冠。江湖一相許。雲霧坐交歡。興盡崔亭伯。言忘釋道安。林（一作秋）光稍欲暮。歲物已將闌。古樹蒼煙斷。虛亭白露寒。瑤琴（一作琴中）山水曲。今日為君彈。,
贈趙六貞固,陳子昂,回中峰火入。塞上追兵起。此時邊朔寒。登隴思君子。東顧望漢京。南山雲霧裡。赤螭媚其彩。婉孌蒼梧泉。昔者琅琊子。躬耕亦慨然。美人豈遐曠。之子乃前賢。良辰在何許。白日屢頹遷。道心固微密。神用無留連。舒可彌宇宙。攬之不盈拳。蓬萊久蕪沒。金石徒精堅。良寶委短褐。閒琴獨蟬娟。,
感遇·之十一,陳子昂,吾愛鬼谷子。青溪無垢氛。囊括經世道。遺身在白雲。七雄方龍鬥。天下久無君。浮榮不足貴。遵養晦時文。舒可彌宇宙。卷之不盈分。豈徒山木壽。空與麋鹿群。,
度峽口山贈喬補闕知之王二無競,陳子昂,峽口大漠南，橫絕界中國。叢石何紛糾，赤山復翕赩。遠望多眾容，逼之無異色。崔崒乍孤斷，逶迤屢回直。信關胡馬衝，亦距漢邊塞。豈依河山險，將順休明德。物壯誠有衰，勢雄良易極。邐迤忽而盡，泱漭平不息。之子黃金軀，如何此荒域。雲臺盛多士，待君丹墀側。,
還至張掖古城聞東軍告捷贈韋五虛已,陳子昂,孟秋首歸路。仲月旅（一作旋）邊亭。聞道蘭山戰。相邀在井陘。屢鬥關月滿。三捷虜雲平。漢軍追北地。胡騎走南庭。君為幕中士。疇昔好言兵。白虎鋒應出。青龍陣幾成。披（一作據）圖見丞相。按節入鹹京。寧知玉門道。翻（一作空）作隴西行。北海朱旄落。東歸白露生。縱橫未得意。寂寞寡相迎。負劍空嘆息。蒼茫登古城。,
慶雲章,陳子昂,崑崙元氣。實生慶雲。大人作矣。五色氤氳。昔在帝媯。南風既薰。叢芳爛熳。鬱郁紛紛。曠矣千祀。慶雲來止。玉葉金柯。祚我天子。非我天子。慶雲誰昌。非我聖母。慶雲誰光。慶雲光矣。周道昌矣。九萬八千。天授皇年。,
酬李參軍崇嗣旅館見贈,陳子昂,昨夜銀河畔。星文犯遙漢。今朝紫氣新。物色果逢真。言從天上落。乃是地仙人。白璧疑冤楚。烏裘似入秦。摧藏多古意。歷覽備艱辛。樂廣雲雖睹。夷吾風未春。鳳歌空有問。龍性詎能馴。寶劍終應出。驪珠會見珍。未及馮公老。何驚孺子貧。青雲儻可致。北海憶孫賓。,
秋園臥病呈暉上人,陳子昂,幽寂曠日遙。林園轉清密。疲痾澹無豫。獨坐泛瑤瑟。懷挾萬古情。憂虞百年疾。綿綿多滯念。忽忽每如失。緬想赤松遊。高尋白雲逸。榮吝始都喪。幽人遂貞吉。圖書紛滿床。山失藹盈室。宿昔心所尚。平生自茲畢。願言誰見知。梵筵有同術。八月高秋晚。涼風正蕭瑟。,
度荊門望楚,陳子昂,遙遙去巫峽。望望下章臺。巴國山川盡。荊門煙霧開。城分蒼夜外。樹斷白雲隈。今日狂歌客。誰知入楚來。,
和陸明府贈將軍重出塞,陳子昂,忽聞天上將，關塞重橫行。始返樓蘭國，還向朔方城。黃金裝戰馬，白羽集神兵。星月開天陣，山川列地營。晚風吹畫角，春色耀飛旌。寧知班定遠，獨是一書生。,
答洛陽主人,陳子昂,平生白雲志。早愛赤松遊。事親恨未立。從宦此中州。主人亦何問。旅客非悠悠。方謁明天子。清宴奉良籌。再取連城璧。三陟平津侯。不然拂衣去。歸從海上鷗。寧隨當代子。傾側且沈浮。,
居延海樹聞鶯同作,陳子昂,邊地無芳樹，鶯聲忽聽新。間關如有意，愁絕若懷人。明妃失漢寵，蔡女沒胡塵。坐聞應落淚，況憶故園春。,
居延海樹聞鶯同作,陳子昂,邊池無芳樹。鶯聲忽聽新。間關如有意。愁絕若懷人。明妃失漢寵。蔡女沒胡塵。坐聞應落淚。況憶故園春。,
登薊丘樓送賈兵曹入都,陳子昂,東山宿昔意，北征非我心。孤負平生願，感涕下沾襟。暮登薊樓上，永望燕山岑。遼海方漫漫，胡沙飛且深。峨眉杳如夢，仙子曷由尋。擊劍起嘆息，白日忽西沉。聞君洛陽使，因子寄南音。,
峴山懷古,陳子昂,秣馬臨荒甸。登高覽舊都。猶悲墜淚碣。尚想臥龍圖。城邑遙分楚。山川半入吳。丘陵徒自出。賢聖幾凋枯。野樹蒼煙斷。津樓晚氣孤。誰知萬里客。懷古正躊躕。,
萬州曉發放舟乘漲還寄蜀中親朋,陳子昂,空濛巖（一作微）雨霽。爛熳曉雲歸。嘯旅乘明發。奔橈騖斷磯。蒼芒林岫轉。絡繹漲濤飛。遠岸孤煙出。遙峰曙日微。前瞻未能●【左目右旬】。坐望已相依。曲直（一作折）多（一作還）今古。經過失是非。還期方浩浩。徵思日●【左馬右非】●【左馬右非】。寄謝千金子。江海事多違。,
同旻上人傷壽安傅少府,陳子昂,生涯良浩浩。天命固諄諄。聞道神仙尉。懷德遂為鄰。疇昔逢堯日。衣冠仕漢辰。交遊紛若鳳。詞翰宛如（一作成）麟。太息勞黃綬。長思謁紫宸。金蘭徒有契。玉樹已埋塵。把臂雖無託。平生固亦親。援琴一流涕。舊館幾沾巾。杳杳泉中夜。悠悠世上春。幽明長隔此。歌哭（一作笑）為何人。南山家園林木交映盛夏五月幽然清涼獨坐思遠率成十韻寂寥守寒巷。幽獨臥（一作坐）空林。松竹生虛白。階庭橫古今。鬱蒸炎夏晚。棟宇悶清陰。軒窗交紫靄。檐戶對蒼岑。鳳蘊仙人●【上竹頭下錄】。鸞歌素女琴。忘機委人代。閉牖察天心。蛺蝶憐紅藥。蜻蜓愛碧潯。坐觀永珍化。方見百年侵。擾擾將何息。青青長苦吟。願隨白雲駕。龍鶴相招尋。,
登澤州城北樓宴,陳子昂,平生倦遊者。觀化久無窮。復來登此國。臨望與君同。坐見秦兵壘。遙聞趙將雄。武安君何在。長平事已空。且歌玄雲曲。御酒舞薰風。勿使青衿子。嗟爾白頭翁。,
彩樹歌,陳子昂,嘉錦筵珍樹兮。錯眾彩之氛氳。狀瑤臺之微月。點巫山之朝雲。青春兮不可逢。況蕙色之增芬。結芳意而誰賞。怨絕世之無聞。紅榮碧豔坐看歇。素華流年不待君。故吾思崑崙之琪樹。厭桃李之繽紛。,
上元夜效小庾體,陳子昂,三五月華新。遨遊逐上春。相邀洛城曲。追宴小平津。樓上看珠妓。車中見玉人。芳宵殊未極。隨意守燈輪。（一本截首末二聯作絕句，題雲燈）。,
洛城觀●【左酉右甫】應制,陳子昂,聖人信恭己，天命允昭回。蒼極神功被，青雲祕籙開。垂衣受金冊，張樂宴瑤臺。雲鳳休徵滿，魚龍雜戲來。崇恩逾五日，惠澤暢三才。玉帛群臣醉，徽章縟禮該。方睹升中禪，言觀拜洛回。微臣固多幸，敢上萬年杯。,
臥病家園,陳子昂,世上無名子。人間歲月賒。縱橫策已棄。寂寞道為家。臥病誰能問。閒居空物華。猶憶靈臺友。棲真隱太霞。還丹奔日御。卻老餌雲芽。寧知白社客。不厭青門瓜。,
感遇·之卅四,陳子昂,朔風吹海樹。蕭條邊已秋。亭上誰家子。哀哀明月樓。自言幽燕客。結髮事遠遊。赤丸殺公吏。白刃報私仇。避仇至海上。被役此邊州。故鄉三千里。遼水復悠悠。每憤胡兵入。常為漢國羞。何知七十戰。白首未封侯。,
送別出塞,陳子昂,平生聞高義，書劍百夫雄。言登青雲去，非此白頭翁。胡兵屯塞下，漢騎屬雲中。君為白馬將，腰佩騂角弓。單于不敢射，天子佇深功。蜀山餘方隱，良會何時同。,
感遇詩三十八首,陳子昂,微月生西海，幽陽始代升。圓光正東滿，陰魄已朝凝。太極生天地，三元更廢興。至精諒斯在，三五誰能徵。蘭若生春夏，芊蔚何青青。幽獨空林色，朱蕤冒紫莖。遲遲白日晚，嫋嫋秋風生。歲華盡搖落，芳意竟何成。蒼蒼丁零塞，今古緬荒途。亭堠何摧兀，暴骨無全軀。黃沙幕南起，白日隱西隅。漢甲三十萬，曾以事匈奴。但見沙場死，誰憐塞上孤。樂羊為魏將，食子殉軍功。骨肉且相薄，他人安得忠。吾聞中山相，乃屬放麑翁。孤獸猶不忍，況以奉君終。市人矜巧智，於道若童蒙。傾奪相誇侈，不知身所終。曷見玄真子，觀世玉壺中。窅然遺天地，乘化入無窮。吾觀龍變化，乃知至陽精。石林何冥密，幽洞無留行。古之得仙道，信與元化並。玄感非象識，誰能測沉冥。世人拘目見，酣酒笑丹經。崑崙有瑤樹，安得采其英。白日每不歸，青陽時暮矣。茫茫吾何思，林臥觀無始。眾芳委時晦，鶗鴂鳴悲耳。鴻荒古已頹，誰識巢居子。吾觀崑崙化，日月淪洞冥。精魄相交會，天壤以羅生。仲尼推太極，老聃貴窈冥。西方金仙子，崇義乃無明。空色皆寂滅，緣業定何成。名教信紛藉，死生俱未停。聖人祕元命，懼世亂其真。如何嵩公輩，詼譎誤時人。先天誠為美，階亂禍誰因。長城備胡寇，嬴禍發其親。赤精既迷漢，子年何救秦。去去桃李花，多言死如麻。深居觀元化，悱然爭朵頤。讒說相啖食，利害紛口疑口疑。便便夸毗子，榮耀更相持。務光讓天下，商賈競刀錐。已矣行採芝，萬世同一時。知吾愛鬼谷子，青溪無垢氛。囊括經世道，遺身在白雲。七雄方龍鬥，天下久無君。浮榮不足貴，遵養晦時文。舒可彌宇宙，卷之不盈分。豈徒山木壽，空與麋鹿群。呦呦南山鹿，罹罟以媒和。招搖青桂樹，幽蠹亦成科。世情甘近習，榮耀紛如何。怨憎未相復，親愛生禍羅。瑤臺傾巧笑，玉杯殞雙蛾。誰見枯城櫱，青青成斧柯。林居病時久，水木澹孤清。閒臥觀物化，悠悠念無生。青春始萌達，朱火已滿盈。徂落方自此，感嘆何時平。臨岐泣世道，天命良悠悠。昔日殷王子，玉馬遂朝周。寶鼎淪伊谷，瑤臺成古丘。西山傷遺老，東陵有故侯。貴人難得意，賞愛在須臾。莫以心如玉，探他明月珠。昔稱夭桃子，今為舂市徒。鴟鴞悲東國，麋鹿泣姑蘇。誰見鴟夷子，扁舟去五湖。聖人去已久，公道緬良難。蚩蚩夸毗子，堯禹以為謾。驕榮貴工巧，勢利迭相干。燕王尊樂毅，分國願同歡。魯連讓齊爵，遺組去邯鄲。伊人信往矣，感激為誰嘆。幽居觀天運，悠悠念群生。終古代興沒，豪聖莫能爭。三季淪周赧，七雄滅秦嬴。復聞赤精子，提劍入鹹京。炎光既無象，晉虜復縱橫。堯禹道已昧，昏虐勢方行。豈無當世雄，天道與胡兵。咄咄安可言，時醉而未醒。仲尼溺東魯，伯陽遁西溟。大運自古來，旅人胡嘆哉。逶迤勢已久，骨鯁道斯窮。豈無感激者，時俗頹此風。灌園何其鄙，皎皎於陵中。世道不相容，嗟嗟張長公。聖人不利己，憂濟在元元。黃屋非堯意，瑤臺安可論。吾聞西方化，清淨道彌敦。奈何窮金玉，雕刻以為尊。雲構山林盡，瑤圖珠翠煩。鬼工尚未可，人力安能存。誇愚適增累，矜智道逾昏。玄天幽且默，群議曷嗤嗤。聖人教猶在，世運久陵夷。一繩將何系，憂醉不能持。去去行採芝，勿為塵所欺。蜻蛉遊天地，與世本無患。飛飛未能止，黃雀來相干。穰侯富秦寵，金石比交歡。出入咸陽裡，諸侯莫敢言。寧知山東客，激怒秦王肝。布衣取丞相，千載為辛酸。微霜知歲晏，斧柯始青青。況乃金天夕，浩露沾群英。登山望宇宙，白日已西暝。雲海方蕩潏，孤鱗安得寧。翡翠巢南海，雄雌珠樹林。何知美人意，驕愛比黃金。殺身炎州里，委羽玉堂陰。旖旎光首飾，葳蕤爛錦衾。豈不在遐遠，虞羅忽見尋。多材信為累，嘆息此珍禽。挈瓶者誰子，姣服當青春。三五明月滿，盈盈不自珍。高堂委金玉，微縷懸千鈞。如何負公鼎，被奪笑時人。玄蟬號白露，茲歲已蹉跎。群物從大化，孤英將奈何。瑤臺有青鳥，遠食玉山禾。崑崙見玄鳳，豈復虞雲羅。荒哉穆天子，好與白雲期。宮女多怨曠，層城閉蛾眉。日耽瑤池樂，豈傷桃李時。青苔空萎絕，白髮生羅帷。朝發宜都渚，浩然思故鄉。故鄉不可見，路隔巫山陽。巫山彩雲沒，高丘正微茫。佇立望已久，涕落沾衣裳。豈茲越鄉感，憶昔楚襄王。朝雲無處所，荊國亦淪亡。昔日章華宴，荊王樂荒淫。霓旌翠羽蓋，射兕雲夢林。朅來高唐觀，悵望雲陽岑。雄圖今何在，黃雀空哀吟。丁亥歲雲暮，西山事甲兵。贏糧匝邛道，荷戟爭羌城。嚴冬陰風勁，窮岫洩雲生。昏曀無晝夜，羽檄復相驚。拳跼競萬仞，崩危走九冥。籍籍峰壑裡，哀哀冰雪行。聖人御宇宙，聞道泰階平。肉食謀何失，藜藿緬縱橫。可憐瑤臺樹，灼灼佳人姿。碧華映朱實，攀折青春時。豈不盛光寵，榮君白玉墀。但恨紅芳歇，雕傷感所思。朅來豪遊子，勢利禍之門。如何蘭膏嘆，感激自生冤。眾趨明所避，時棄道猶存。雲淵既已失，羅網與誰論。箕山有高節，湘水有清源。唯應白鷗鳥，可為洗心言。索居猶幾日，炎夏忽然衰。陽彩皆陰翳，親友盡暌違。登山望不見，涕泣久漣洏。宿夢感顏色，若與白雲期。馬上驕豪子，驅逐正蚩蚩。蜀山與楚水，攜手在何時。金鼎合神丹，世人將見欺。飛飛騎羊子，胡乃在峨眉。變化固幽類，芳菲能幾時。疲痾苦淪世，憂痗日侵淄。眷然顧幽褐，白雲空涕洟。朔風吹海樹，蕭條邊已秋。亭上誰家子，哀哀明月樓。自言幽燕客，結髮事遠遊。赤丸殺公吏，白刃報私仇。避仇至海上，被役此邊州。故鄉三千里，遼水復悠悠。每憤胡兵入，常為漢國羞。何知七十戰，白首未封侯。本為貴公子，平生實愛才。感時思報國，拔劍起蒿萊。西馳丁零塞，北上單于臺。登山見千里，懷古心悠哉。誰言未忘禍，磨滅成塵埃。浩然坐何慕，吾蜀有峨眉。念與楚狂子，悠悠白雲期。時哉悲不會，涕泣久漣洏。夢登綏山穴，南採巫山芝。探元觀群化，遺世從雲螭。婉孌時永矣，感悟不見之。朝入雲中郡，北望單于臺。胡秦何密邇，沙朔氣雄哉。藉藉天驕子，猖狂已復來。塞垣無名將，亭堠空崔嵬。咄嗟吾何嘆，邊人塗草萊。仲尼探元化，幽鴻順陽和。大運自盈縮，春秋遞來過。盲飆忽號怒，萬物相紛劘。溟海皆震盪，孤鳳其如何。,懷古詩，諷刺詩
春臺引,陳子昂,感陽春兮生碧草之油油。懷宇宙以傷遠，登高臺而寫憂。遲美人兮不見，恐青歲之遂遒。從畢公以酣飲，寄林塘而一留。採芳蓀於北渚，憶桂樹於南州。何雲木之美麗，而池館之崇幽。星臺秀士，月旦諸子。嘉青鳥之辰，迎火龍之始。挾寶書與瑤瑟，芳蕙華而蘭靡。乃掩白蘋，藉綠芷。酒既醉，樂未已。擊青鍾，歌淥水。怨青春之萎絕，贈瑤臺之旖旎。願一見而道意，結眾芳之綢繆。曷餘情之盪漾，矚青雲以增愁。悵三山之飛鶴，憶海上之白鷗。重曰：群仙去兮青春頹，歲華歇兮黃鳥哀。富貴榮樂幾時兮，朱宮碧堂生青苔，白雲兮歸來。,
題居延古城贈喬十二知之,陳子昂,聞君東山意。宿昔紫芝榮。滄洲今何在。華髮旅邊城。還漢功既薄。逐胡策未行。徒嗟白日暮。坐對黃雲生。桂枝芳欲晚。薏苡謗誰明。無為空自老。含嘆負生平。,
同宋參軍之問夢趙六贈盧陳二子之作,陳子昂,曉霽望嵩丘。白雲半巖足。氛氳涵翠微。宛如嬴臺曲。故人昔所尚。幽琴歌斷續。變化竟無常。人琴遂兩亡。白雲失處所。夢想曖容光。疇昔疑緣業。儒道兩相妨。前期許幽報。迨此尚茫茫。晤言既已失。感嘆情何一。始憶攜手期。雲臺與峨眉。達兼濟天下。窮獨善其時。諸君推管樂。之子慕巢夷。奈何蒼生望。卒為黃綬欺。銘鼎功未立。山林事亦微。撫孤一流慟。懷舊日暌違。盧子尚高節。終南臥鬆雪。宋侯逢聖君。驂馭遊青雲。而我獨蹭蹬。語默道猶屯。征戍在遼陽。蹉跎草再黃。丹丘恨不及。白露已蒼蒼。遠聞山陽賦。感涕下沾裳。,
三月三日宴王明府山亭（見《歲時雜詠》）,陳子昂,暮春嘉月，上巳芳辰。群公禊飲，於洛之濱。,
酬暉上人秋夜山亭有贈,陳子昂,皎皎白林秋。微微翠山靜。禪居感物變。獨坐開軒屏。風泉夜聲雜。月露宵光冷。多謝忘機人。塵憂未能整。,
晦日宴高氏林亭,陳子昂,尋春遊上路。追宴入山家。主第簪纓滿。皇州景望華。玉池初吐溜。珠樹始開花。歡娛方未極。林閣散餘霞。,
感遇·之六,陳子昂,吾觀龍變化。乃知至陽精。石林何冥密。幽洞無留行。古之得仙道。信與元化並。玄感非象識。誰能測沈冥。世人拘目見。酣酒笑丹經。崑崙有瑤樹。安得采其英。,
感遇·之十二,陳子昂,呦呦南山鹿。罹罟以媒和。招搖青桂樹。幽蠹亦成科。世情甘近習。榮耀紛如何。怨憎未相復。親愛生禍羅。瑤臺傾巧笑。玉杯殞雙蛾。誰見枯城櫱。青青成斧柯。,
感遇·之十六,陳子昂,聖人去已久。公道緬良難。蚩蚩夸毗子。堯禹以為謾。驕榮貴工巧。勢利迭相干。燕王尊樂毅。分國願同歡。魯連讓齊爵。遺組去邯鄲。伊人信往矣。感激為誰嘆。,
感遇·之廿三,陳子昂,翡翠巢南海。雄雌珠樹林。何知美人意。驕愛比黃金。殺身炎州里。委羽玉堂陰。旖旎光首飾。葳蕤爛錦衾。豈不在遐遠。虞羅忽見尋。多材信為累。嘆息此珍禽。,
贈趙六貞固二首,陳子昂,回中烽火入，塞上追兵起。此時邊朔寒，登隴思君子。東顧望漢京，南山雲霧裡。赤螭媚其彩，婉孌蒼梧泉。昔者琅琊子，躬耕亦慨然。美人豈遐曠，之子乃前賢。良辰在何許，白日屢頹遷。道心固微密，神用無留連。舒可彌宇宙，攬之不盈拳。蓬萊久蕪沒，金石徒精堅。良寶委短褐，閒琴獨嬋娟。,
奉和皇帝上禮撫事述懷應制,陳子昂,大君忘自我，應運居紫宸。揖讓期明闢，謳歌且順人。軒宮帝圖盛，皇極禮容申。南面朝萬國，東堂會百神。雲陛旂常滿，天庭玉帛陳。鍾石和睿思，雷雨被深仁。承平信娛樂，王業本艱辛。願罷瑤池宴，來觀農扈春。卑宮昭夏德，尊老睦堯親。微臣敢拜手，歌舞頌維新。,
春日登金華觀,陳子昂,白玉仙台古。丹丘別望遙。山川亂雲日。樓榭入煙霄。鶴舞千年樹。虹飛百尺橋。還疑赤松子。天路坐相邀。,
贈嚴倉曹乞推命錄,陳子昂,少學縱橫術。遊楚復遊燕。棲遑長委命。富貴未知天。聞道沈冥客。青囊有祕篇（一作編）。九宮探永珍。三算極重玄。願奉唐生訣。將知躍馬年。非同（一作因）墨翟問。空滯殺（一作至）龍川。,
江上暫別蕭四劉三旋欣接遇,陳子昂,昨夜滄江別。言乖（一作乘）天漢遊。寧期此相遇。尚接武陵洲。結綬還逢育。銜杯且對劉。波潭一瀰瀰。臨望幾悠悠。山水丹青雜。煙雲紫翠浮。終愧神仙友。來接野人舟。,
入峭峽安居溪伐木溪源幽邃林嶺相映有奇致焉,陳子昂,肅徒歌伐木，騖楫漾輕舟。靡迤隨回水，潺湲溯淺流。煙沙分兩岸，露島夾雙洲。古樹連雲密，交峰入浪浮。巖潭相映媚，溪谷屢環周。路迥光逾逼，山深與轉幽。麇鼯寒思晚，猿鳥暮聲秋。誓息蘭臺策，將從桂樹遊。因書謝親愛，千歲覓蓬丘。,
感遇·之廿一,陳子昂,蜻蛉遊天地。與世本無患。飛飛未能止。黃雀來相干。穰侯富秦寵。金石比交歡。出入咸陽裡。諸侯莫敢言。寧知山東客。激怒秦王肝。布衣取丞相。千載為辛酸。,
感遇·之卅一,陳子昂,朅來豪遊子。勢利禍之門。如何蘭膏嘆。感激自生冤。眾趨明所避。時棄道猶存。雲淵既已失。羅網與誰論。箕山有高節。湘水有清源。唯應白鷗鳥。可為洗心言。,
感遇·卅二,陳子昂,索居猶幾日。炎夏忽然衰。陽彩皆陰翳。親友盡睽違。登山望不見。涕泣久漣洏。宿夢感顏色。若與白雲期。馬上驕豪子。驅逐正蚩蚩。蜀山與楚水。攜手在何時。,
題李三書齋崇嗣,陳子昂,灼灼青春仲。悠悠白日升。聲容何足恃。榮吝坐相矜。願與金庭會。將待玉書徵。還丹應有術。煙駕共君乘。,
落第西還別魏四懍,陳子昂,轉蓬方不定。落羽自驚弦。山水一為別。歡娛復幾年。離亭暗風雨。徵路入雲煙。還因北山逕。歸守東陂田。,
酬田逸人遊巖見尋不遇題隱居里壁,陳子昂,遊人獻書去。薄暮返靈臺。傳道尋仙友。青囊賣卜來。聞鶯忽相訪。題鳳久裴回。石髓空盈握。金經祕不開。還疑縫掖子。復似洛陽才。,
感遇·之卅三,陳子昂,金鼎合神丹。世人將見欺。飛飛騎羊子。胡乃在峨眉。變化固幽類。芳菲能幾時。疲痾苦淪世。憂痗日侵淄。眷然顧幽褐。白雲空涕洟。,
感遇·之卅六,陳子昂,浩然坐何慕。吾蜀有峨眉。念與楚狂子。悠悠白雲期。時哉悲不會。涕泣久漣●【左三點水右而】。夢登綏山穴。南採巫山芝。探元觀群化。遺世從雲螭。婉孌時永矣。感悟不見之。,
東征答朝臣（一作達）相送,陳子昂,平生白雲意，疲苶愧為雄。君王謬殊寵，旌節此從戎。挼繩當系虜，單馬豈邀功。孤劍將何託，長謠塞上風。,
合州津口別舍弟至東陽峽，步趁不及，眷然有,陳子昂,江潭共為客，洲浦獨迷津。思積芳庭樹，心斷白眉人。同衾成楚越，別島類胡秦。林岸隨天轉，雲峰逐望新。遙遙終不見，默默坐含嚬。念別疑三月，經遊未一旬。孤舟多逸興，誰共爾為鄰。,
送著作佐郎崔融等從樑王東征,陳子昂,金天方肅殺。白露始專征。王師非樂戰。之子慎佳兵。海氣侵南部。邊風掃北平。莫賣盧龍塞。歸邀麟閣名。,
登薊城西北樓送崔著作融入都,陳子昂,薊樓望燕國。負劍喜茲登。清規子方奏。單戟我無能。仲冬邊風急。雲漢復霜稜。慷慨竟何道。西南恨失朋。,
夏日遊暉上人房,陳子昂,山水開精舍。琴歌列梵筵。人疑白樓賞。地似竹林禪。對戶池光亂。交軒巖翠連。色空今已寂。乘月弄澄泉。,
晦日重宴高氏林亭,陳子昂,公子好追隨。愛客不知疲。象筵開玉饌。翠羽飾金卮。此時高宴所。詎滅習家池。循涯倦短翮。何處（一作以）儷長離。,
感遇·之十,陳子昂,深居觀元化（一作群動）。悱然爭朵頤。讒說相啖食。利害紛●【左口右疑】●【左口右疑】。便便夸毗子。榮耀更相持。務光讓天下。商賈競刀錐。已矣行採芝。萬世同一時。,
感遇·之廿九,陳子昂,丁亥歲雲暮。西山事甲兵。贏糧匝邛道。荷戟爭羌城。嚴冬陰風勁。窮岫洩雲生。昏噎無晝夜。羽檄復相驚。拳局競萬仞。崩危走九冥。籍籍峰壑裡。哀哀冰雪行。聖人御宇宙。聞道泰階平。肉食謀何失。藜藿緬縱橫。,
徵東至淇門答宋十一參軍之問,陳子昂,南星中大火。將子涉清淇。西林改微月。征旆空自持。碧潭去已遠。瑤華折遺誰。若問遼陽戍。悠悠天際旗。,
山水粉圖,陳子昂,山圖之白雲兮。若巫山之高丘。紛群翠之鴻溶。又似蓬瀛海水之周流。信夫人之好道。愛雲山以幽求。,
山水粉圖,陳子昂,山圖之白雲兮，若巫山之高丘。紛群翠之鴻溶，又似蓬瀛海水之周流。信夫人之好道，愛雲山以幽求。,
春晦餞陶七於江南同用風字,陳子昂,黃鶴煙雲去，青江琴酒同。離帆方楚越，溝水復西東。芙蓉生夏浦，楊柳送春風。明日相思處，應對菊花叢。,
詠主人壁上畫鶴寄喬主簿崔著作,陳子昂,古壁仙人畫。丹青尚有文。獨舞紛如雪。孤飛暖似雪。自矜彩色重。寧憶故池群。江海聯翩翼。長鳴誰復聞。,
落第西還別劉祭酒高明府,陳子昂,別館分周國。歸驂入漢京。地連函谷塞。川接廣陽城。望迥樓臺出。途遙煙霧生。莫言長落羽。貧賤一交情。,
送客,陳子昂,故人洞庭去。楊柳春風生。相送河洲晚。蒼茫別思盈。白蘋已堪把。綠芷復含榮。江南多桂樹。歸客贈生平。,
喜遇冀侍御●【左王右圭】崔司議泰之二使,陳子昂,謝病南山下。幽臥不知春。使星入東井。雲是故交親。惠風吹寶瑟。微月憶清真。憑軒一留醉。江海寄情人。,
入東陽峽與李明府舟前後不相及,陳子昂,東巖初解纜，南浦遂離群。出沒同洲島，沿洄異渚濆。風煙猶可望，歌笑浩難聞。路轉青山合，峰迴白日曛。奔濤上漫漫，積水下沄沄。倏忽猶疑及，差池復兩分。離離間遠樹，藹藹沒遙氛。地上巴陵道，星連牛鬥文。孤狖啼寒月，哀鴻叫斷雲。仙舟不可見，搖思坐氛氳。,
感遇·之一,陳子昂,微月生西海。幽陽始代升。圓光正東滿。陰魄已朝凝。太極生天地。三元更廢興。至精諒斯在。三五誰能徵。,
感遇·之五,陳子昂,市人矜巧智。於道若童蒙。傾奪相誇侈。不知身所終。曷見玄真子。觀世玉壺中。●【上穴下目】然遺天地。乘化入無窮。,
感遇·之十五,陳子昂,貴人難得意。賞愛在須臾。莫以心如玉。探他明月珠。昔稱夭桃子。今為舂市徒。鴟●【左號右鳥】悲東國。麋鹿泣姑蘇。誰見鴟夷子。扁舟去五湖。,
感遇·之十七,陳子昂,幽居觀天運。悠悠念群生。終古代興沒。豪聖莫能爭。三季淪周赧。七雄滅秦嬴。復聞赤精子。提劍入鹹京。炎光既無象。晉虜復縱橫。堯禹道已昧。昏虐勢方行。豈無當世雄。天道與胡兵。咄咄安可言。時醉而未醒。仲尼溺東魯。伯陽遁西溟。大運自古來。旅人胡嘆哉。,
感遇·之卅五,陳子昂,本為貴公子。平生實愛才。感時思報國。拔劍起蒿萊。西馳丁零塞。北上單于臺。登山見千里。懷古心悠哉。誰言未忘禍。磨滅成塵埃。,
薊丘覽古贈盧居士藏用七首·燕昭王,陳子昂,南登碣石阪，遙望黃金臺。丘陵盡喬木，昭王安在哉。霸圖悵已矣，驅馬復歸來。,
送魏兵曹使雋州得登字,陳子昂,陽山淫霧雨。之子慎攀登。羌笮多珍寶。人言有愛憎。欲酬明主惠。當盡使臣能。勿以王陽道。迢遞畏崚嶒。,
感遇·之三,陳子昂,蒼蒼丁零塞。今古緬荒途。亭堠何摧兀。暴骨無全軀。黃沙幕南起。白日隱西隅。漢甲三十萬。曾以事凶奴。但見沙場死。誰憐塞上孤。,
感遇·之四,陳子昂,樂羊為魏將。食子殉軍功。骨肉且相薄。他人安得忠。吾聞中山相。乃屬放麍翁。孤獸猶不忍。況以奉君終。,
感遇·之十三,陳子昂,林居病時久。水木澹孤清。閒臥觀物化。悠悠念無生。青春始萌達。朱火已滿盈。徂落方自此。感嘆何時平。,
感遇·之廿二,陳子昂,微霜知歲晏。斧柯始青青。況乃金天夕。浩露沾群英。登山望宇宙。白日已西暝。雲海方蕩□●【左三點水右譎去言字旁】。孤鱗安得寧。,
薊丘覽古贈盧居士藏用之三樂生,陳子昂,王道已淪昧。戰國競貪兵。樂生何感激。仗義下齊城。雄圖竟中夭。遺嘆寄阿衡。,
西還至散關答喬補闕知之,陳子昂,葳蕤蒼梧鳳。嘹唳白露蟬。羽翰本非匹。結交何獨全。昔君事胡馬。餘得奉戎旃。攜手向沙塞。關河緬幽燕。芳歲幾陽止。白日屢徂遷。功業雲臺薄。平生玉佩捐。嘆此南歸日。猶聞北戍邊。代水不可涉。巴江亦潺●【緩去絲加三點水】。攬衣度函谷。銜涕望秦川。蜀門自茲始。雲山方浩然。,
同王員外雨後登開元寺南樓，因酬暉上人獨坐,陳子昂,鍾梵經行罷，香林坐入禪。巖庭交雜樹，石瀨瀉鳴泉。水月心方寂，雲霞思獨玄。寧知人世裡，疲病得攀緣。,
月夜有懷,陳子昂,美人挾趙瑟。微月在西軒。寂寞夜何久。殷勤玉指繁。清光委衾枕。遙思屬湘沅。空簾隔星漢。猶夢感精魂。,
感遇·之二十,陳子昂,玄天幽且默。群議曷嗤嗤。聖人教猶在。世運久陵夷。一繩將何系。憂醉不能持。去去行採芝。勿為塵所欺。,
感遇·之廿五,陳子昂,玄蟬號白露。茲歲已蹉跎。群物從大化。孤英將奈何。瑤臺有青鳥。遠食玉山禾。崑崙見玄鳳。豈復虞雲羅。,
感遇·之廿六,陳子昂,荒哉穆天子。好與白雲期。宮女多怨曠。層城閉蛾眉。日耽瑤池樂。豈傷桃李時。青苔空萎絕。白髮生羅帷。,
感遇·之三十,陳子昂,可憐瑤臺樹。灼灼佳人姿。碧華映朱實。攀折青春時。豈不盛光寵。榮君白玉墀。但恨紅芳歇。凋傷感所思。,
薊丘覽古贈盧居士藏用之五田光先生,陳子昂,自古皆有死。徇義良獨稀。奈何燕太子。尚使田生疑。伏劍誠已矣。感我涕沾衣。,
題田洗馬遊巖桔槔,陳子昂,望苑長為客，商山遂不歸。誰憐北陵井，未息漢陰機。,
宴胡楚真禁所,陳子昂,人生固有命。天道信無言。青繩一相點。白璧遂成冤。請室閒逾邃。幽庭春未暄。寄謝（一作語）韓安國。何驚獄吏尊。,
宿空舲峽青樹村浦,陳子昂,的的明月水。啾啾寒夜猿。客思（一作愁）浩方亂。洲浦寂無喧。憶作千金子。寧知九逝魂。虛聞事朱闕。結綬騖華軒。委別高堂愛（一作夢）。窺覦明主恩。今成轉蓬去。嘆息復何言。,
題祀山烽樹贈喬十二侍御,陳子昂,漢庭榮巧宦，雲閣薄邊功。可憐驄馬使，白首為誰雄。,
初入峽苦風寄故鄉親友,陳子昂,故鄉今日友。歡會坐應同。寧知巴峽路。辛苦石尤風。,
題田洗馬遊巖桔槔,陳子昂,望苑（一作遠）長為客。商山遂不歸。誰憐北陵井（一作客）。未息漢陰機。,
感遇·之十九,陳子昂,聖人不利己。憂濟在元元。黃屋非堯意。瑤臺安可論。吾聞西方化。清淨道彌敦。奈何窮金玉。雕刻以為尊。雲構山林盡。瑤圖珠翠煩。鬼工尚未可。人力安能存。誇愚適增累。矜智道逾昏。,
感遇·之廿四,陳子昂,挈瓶者誰子。嬌（一作妖）服當青春。三五明月滿。盈盈不自珍。高堂委金玉。微縷懸千鈞。如何負公鼎。被●【左上公左下兒右文字偏旁】笑時人。,
感遇·之廿七,陳子昂,朝發宜都渚。浩然思故鄉。故鄉不可見。路隔巫山陽。巫山彩雲沒。高丘正微茫。佇立望已久。涕落沾衣裳。豈茲越鄉感。憶昔楚襄王。朝雲無處所。荊國亦淪亡。,
感遇·之卅七,陳子昂,朝入雲中郡。北望單于臺。胡秦何密邇。沙朔氣雄哉。藉藉天驕子。猖狂已復來。塞垣無名將。亭堠空崔嵬。咄嗟吾何嘆。邊人塗草萊。,
薊丘覽古贈盧居士藏用之一軒轅臺,陳子昂,北登薊丘望，求古軒轅臺。應龍已不見，牧馬空黃埃。尚想廣成子，遺蹟白雲隈。,
薊丘覽古贈盧居士藏用之二燕昭王,陳子昂,南登碣石阪。遙望黃金臺。丘陵盡喬木。昭王安在哉。霸圖悵已矣。驅馬復歸來。,
薊丘覽古贈盧居士藏用之四燕太子,陳子昂,秦王日無道。太子怨亦深。一聞田光義。匕首贈千金。其事雖不立。千載為傷心。,
南山家園林木交映，盛夏五月幽然清，獨坐思,陳子昂,寂寥守寒巷，幽獨臥空林。松竹生虛白，階庭橫古今。鬱蒸炎夏晚，棟宇閟清陰。軒窗交紫靄，檐戶對蒼岑。鳳蘊仙人籙，鸞歌素女琴。忘機委人代，閉牖察天心。蛺蝶憐紅藥，蜻蜓愛碧潯。坐觀永珍化，方見百年侵。擾擾將何息，青青長苦吟。願隨白雲駕，龍鶴相招尋。,
觀荊玉篇,陳子昂,鴟夷雙白玉。此玉有緇磷。懸之千金價。舉世莫知真。丹青非異色。輕重有殊倫。勿信玉工言。徒悲荊國人。,
遂州南江別鄉曲故人,陳子昂,楚江復為客。徵棹方悠悠。故人憫追送。置酒此南洲。平生亦何恨。夙昔在林丘。違此鄉山別。長謠去國愁。,
宿襄河驛浦,陳子昂,沿流辭北渚。結纜宿南洲。合岸昏初夕。回塘暗不流。臥聞塞鴻斷。坐聽峽猿愁。沙浦明如月。汀葭晦若秋。不及能鳴雁。徒思海上鷗。天河殊未曉。滄海信悠悠。,
贈別冀侍御崔司議,陳子昂,有道君匡國。無悶（一作機）餘在林。白雲峨眉（一作岷峨）上。歲晚來相尋。,
感遇·之七,陳子昂,白日每不歸。青陽時暮矣。茫茫吾何思。林臥觀無始。眾芳委時晦。鶗鴂鳴悲耳。鴻荒古已頹。誰識巢居子。,
感遇·之卅八,陳子昂,仲尼探元化。幽鴻順陽和。大運自盈縮。春秋遞來過。盲飆忽號怒。萬物相紛劘。溟海皆震盪。孤鳳其如何。,
薊丘覽古贈盧居士藏用之六鄒衍,陳子昂,大運淪三代。天人罕有窺。鄒子何寥廓。漫說九瀛垂。興亡已千載。今也則無推。,
薊丘覽古贈盧居士藏用之七郭隗（末缺）,陳子昂,逢時獨為貴，歷代非無才。隗君亦何幸，遂起黃金臺。（末缺）,
酬暉上人夏日林泉,陳子昂,聞道白雲居。窈窕青蓮宇。巖泉萬丈流。樹石千年古。林臥對軒窗。山陰滿庭戶。方釋塵事勞。從君襲蘭杜。,
送殷大入蜀,陳子昂,禺山金碧路，此地饒英靈。送君一為別，棲斷故鄉情。片雲生極浦，斜日隱離亭。坐看徵騎沒，惟見遠山青。,
群公集畢氏林亭,陳子昂,金門有遺世（一作士）。鼎實恣和邦。默語誰能（一作相）識。琴樽寄北窗。子牟戀魏闕。漁父愛滄江。良時信同此。歲晚跡難雙。,
感遇·之八,陳子昂,吾觀崑崙化。日月淪洞冥。精魄相交會。天壤以羅生。仲尼推太極。老聃貴窈冥。西方金仙子。崇義乃無明。空色皆寂滅。緣業定何成。名教信紛藉。死生俱未停。,
感遇·之九,陳子昂,聖人祕元命。懼世亂其真。如何嵩公輩。詼譎誤時人。先天誠為美。階亂禍誰因。長城備胡寇。嬴禍發其親。赤精既迷漢。子年何救秦。去去桃李花。多言死如麻。,
送樑李二明府,陳子昂,負書猶在漢。懷策未聞秦。復此窮秋日。芳樽別故人。黃金裝屢盡。白首契逾新。空羨雙鳧舄。俱飛向玉輪。,
魏氏園林人賦一物得秋亭萱草,陳子昂,昔時幽徑裡。榮耀雜春叢。今來玉墀上。銷歇畏秋風。細葉猶含綠。鮮花未吐紅。忘憂誰見賞。空此北堂中。,
感遇·之十八,陳子昂,逶迤勢已久。骨鯁道斯窮。豈無感激者。時俗頹此風。灌園何其鄙。皎皎於陵中。世道不相容。喈喈張長公。,
感遇·之廿八,陳子昂,昔日章華宴。荊王樂荒淫。霓旌翠羽蓋。射兕雲夢林。●【左去右曷】來高唐觀。悵望雲陽岑。雄圖今何在。黃雀空哀吟。,
感遇·之十四,陳子昂,臨歧泣世道。天命良悠悠。昔日殷王子。玉馬遂朝周。寶鼎淪伊谷。瑤臺成古丘。西山傷遺老。東陵有故侯。,
喜馬參軍相遇醉歌,陳子昂,獨幽默以三月兮。深林潛居。時歲忽兮。孤憤遐吟。誰知我心。孺子孺子。其可與理分。,
贈喬侍郎,陳子昂,漢廷榮巧宦，雲閣薄邊功。可憐驄馬使，白首為誰雄?,
古意題徐令壁（一作題著作令壁）,陳子昂,白雲蒼梧來。氛氳萬里色。聞君太平世。棲泊靈臺側。,
送東萊學士無競,陳子昂,寶劍千金買，生平未許人。懷君萬里別，持贈送交親。孤鬆宜晚歲，眾木愛芳春。已矣將何道，無令白髮新。,
燕歌行,高適,漢家煙塵在東北，漢將辭家破殘賊。男兒本自重橫行，天子非常賜顏色。摐金伐鼓下榆關，旌旆逶迤碣石間。校尉羽書飛瀚海，單于獵火照狼山。山川蕭條極邊土，胡騎憑陵雜風雨。戰士軍前半死生，美人帳下猶歌舞。大漠窮秋塞草腓，孤城落日鬥兵稀。身當恩遇恆輕敵，力盡關山未解圍。鐵衣遠戍辛勤久，玉箸應啼別離後。少婦城南欲斷腸，徵人薊北空回首。邊庭飄颻那可度，絕域蒼茫更何有。殺氣三時作陣雲，寒聲一夜傳刁斗。相看白刃血紛紛，死節從來豈顧勳。君不見沙場征戰苦，至今猶憶李將軍。,邊塞詩，戰爭詩
燕歌行,高適,開元二十六年，客有從御史大夫張公出塞而還者，作《燕歌行》以示適。感征戍之事，因而和焉。漢家煙塵在東北，漢將辭家破殘賊。男兒本自重橫行，天子非常賜顏色。樅金伐鼓下榆關，旌旗逶迤碣石間。校尉羽書飛瀚海，單于獵火照狼山。山川蕭條極邊土，胡騎憑陵雜風雨。戰士軍前半死生，美人帳下猶歌舞。大漠窮秋塞草衰，孤城落日鬥兵稀。身當恩遇常輕敵，力盡關山未解圍。鐵衣遠戍辛勤久，玉筋應啼別離後。少婦城南欲斷腸，徵人薊北空回首。邊風飄飄那可度，絕域蒼茫更何有。殺氣三時作陣雲，寒聲一夜傳刁斗。相看白刃血紛紛，死節從來豈顧勳。君不見沙場征戰苦，至今猶憶李將軍。,邊塞詩，唐詩三百首
塞上聽吹笛,高適,雪淨胡天牧馬還，月明羌笛戌樓間。借問梅花何處落？風吹一夜滿關山！,
除夜作,高適,旅館寒燈獨不眠，客心何事轉悽然。故鄉今夜思千里，愁鬢明朝又一年。,春節，思鄉詩，孤獨
送李少府貶峽中王少府貶長沙,高適,嗟君此別意何如？駐馬銜杯問謫居。巫峽啼猿數行淚，衡陽歸雁幾封書。青楓江上秋帆遠，白帝城邊古木疏。聖代即今多雨露，暫時分手莫躊躇。,
送李少府貶峽中王少府貶長沙,高適,嗟君此別意何如，駐馬銜杯問謫居。巫峽啼猿數行淚，衡陽歸雁幾封書。青楓江上秋天遠，白帝城邊古木疏。聖代即今多雨露，暫時分手莫躊躇。,送別詩，唐詩三百首
人日寄杜二拾遺,高適,人日題詩寄草堂，遙憐故人思故鄉。柳條弄色不忍見，梅花滿枝空斷腸。身在遠藩無所預，心懷百憂復千慮。今年人日空相憶，明年人日知何處。一臥東山三十春，豈知書劍老風塵。龍鍾還忝二千石，愧爾東西南北人。,思念詩
塞下曲,高適,結束浮雲駿，翩翩出從戎。且憑天子怒，復倚將軍雄。萬鼓雷殷地，千旗火生風。日輪駐霜戈，月魄懸雕弓。青海陣雲匝，黑山兵氣衝。戰酣太白高，戰罷旄頭空。萬里不惜死，一朝得成功。畫圖麒麟閣，入朝明光宮。大笑向文士，一經何足窮。古人昧此道，往往成老翁。,戰爭詩
營州歌,高適,營州少年厭原野，狐裘蒙茸獵城下。虜酒千鐘不醉人，胡兒十歲能騎馬。,
封丘作,高適,州縣才難適，雲山道欲窮。揣摩慚黠吏，棲隱謝愚公。,
詠史,高適,尚有綈袍贈，應憐範叔寒。不知天下士，猶作布衣看。,諷刺詩
別韋參軍,高適,二十解書劍，西遊長安城。舉頭望君門，屈指取公卿。國風衝融邁三五，朝廷歡樂彌寰宇。白璧皆言賜近臣，布衣不得幹明主。歸來洛陽無負郭，東過樑宋非吾土。兔苑為農歲不登，雁池垂釣心長苦。世人遇我同眾人，唯君於我最相親。且喜百年有交態，未嘗一日辭家貧。彈棋擊築白日晚，縱酒高歌楊柳春。歡娛未盡分散去，使我惆悵驚心神。丈夫不作兒女別，臨歧涕淚沾衣巾。,
賦得還山吟，送沈四山人,高適,還山吟，天高日暮寒山深，送君還山識君心。人生老大須恣意，看君解作一生事，山間偃仰無不至。石泉淙淙若風雨，桂花松子常滿地。賣藥囊中應有錢，還山服藥又長年。白雲勸盡杯中物，明月相隨何處眠。眠時憶問醒時事，夢魂可以相周旋。,
聽張立本女吟,高適,危冠廣袖楚宮妝，獨步閒庭逐夜涼。自把玉釵敲砌竹，清歌一曲月如霜。,
送別,高適,昨夜離心正鬱陶，三更白露西風高。螢飛木落何淅瀝，此時夢見西歸客。曙鍾寥亮三四聲，東鄰嘶馬使人驚。攬衣出戶一相送，唯見歸雲縱復橫。,
薊中作,高適,策馬自沙漠，長驅登塞垣。邊城何蕭條，白日黃雲昏。一到征戰處，每愁胡虜翻。豈無安邊書，諸將已承恩。惆悵孫吳事，歸來獨閉門。,壯志難酬
自淇涉黃河途中作十三首,高適,川上常極目，世情今已閒。去帆帶落日，徵路隨長山。親友若雲霄，可望不可攀。於茲任所愜，浩蕩風波間。清晨泛中流，羽族滿汀渚。黃鵠何處來，昂藏寡儔侶。飛鳴無人見，飲啄豈得所。雲漢爾固知，胡為不輕舉。野人頭盡白，與我忽相訪。手持青竹竿，日暮淇水上。雖老美容色，雖貧亦閒放。釣魚三十年，中心無所向。南登滑臺上，卻望河淇間。竹樹夾流水，孤城對遠山。念茲川路闊，羨爾沙鷗閒。長想別離處，猶無音信還。東入黃河水，茫茫泛紆直。北望太行山，峨峨半天色。山河相映帶，深淺未可測。自昔有賢才，相逢不相識。秋日登滑臺，臺高秋已暮。獨行既未愜，懷土悵無趣。晉宋何蕭條，羌胡散馳鶩。當時無戰略，此地即邊戍。兵革徒自勤，山河孰雲固。乘閒喜臨眺，感物傷遊寓。惆悵落日前，飄颻遠帆處。北風吹萬里，南雁不知數。歸意方浩然，雲沙更回互。亂流自茲遠，倚楫時一望。遙見楚漢城，崔嵬高山上。天道昔未測，人心無所向。屠釣稱侯王，龍蛇爭霸王。緬懷多殺戮，顧此生慘愴。聖代休甲兵，吾其得閒放。茲川方悠邈，雲沙無前後。古堰對河壖，長林出淇口。獨行非吾意，東向日已久。憂來誰得知，且酌尊中酒。朝從北岸來，泊船南河滸。試共野人言，深覺農夫苦。去秋雖薄熟，今夏猶未雨。耕耘日勤勞，租稅兼舄鹵。園蔬空寥落，產業不足數。尚有獻芹心，無因見明主。茫茫濁河注，懷古臨河濱。禹功本豁達，漢跡方因循。坎德昔滂沱，馮夷胡不仁。激潏陵堤防，東郡多悲辛。天子忽驚悼，從官皆負薪。畚築豈無謀，祈禱如有神。宣房今安在，高岸空嶙峋。我行倦風湍，輟棹將問津。空傳歌瓠子，感慨獨愁人。孟夏桑葉肥，穠陰夾長津。蠶農有時節，田野無閒人。臨水狎漁樵，望山懷隱淪。誰能去京洛，憔悴對風塵。朝景入平川，川長復垂柳。遙看魏公墓，突兀前山後。憶昔大業時，群雄角奔走。伊人何電邁，獨立風塵首。傳檄舉敖倉，擁兵屯洛口。連營一百萬，六合如可有。方項終比肩，亂隋將假手。力爭固難恃，驕戰曷能久。若使學蕭曹，功名當不朽。皤皤河濱叟，相遇似有恥。輟榜聊問之，答言盡終始。一生雖貧賤，九十年未死。且喜對兒孫，彌慚遠城市。結廬黃河曲，垂釣長河裡。漫漫望雲沙，蕭條聽風水。所思強飯食，永願在鄉里。萬事吾不知，其心只如此。,
哭單父樑九少府,高適,開篋淚沾臆，見君前日書。夜臺今寂寞，獨是子云居。疇昔探靈奇，登臨賦山水。同舟南浦下，望月西江裡。契闊多別離，綢繆到生死。九原即何處，萬事皆如此。晉山徒峨峨，斯人已冥冥。常時祿且薄，歿後家復貧。妻子在遠道，弟兄無一人。十上多苦辛，一官恆自哂。青雲將可致，白日忽先盡。唯有身後名，空留無遠近。,
古大梁行,高適,古城莽蒼饒荊榛，驅馬荒城愁殺人。魏王宮觀盡禾黍，信陵賓客隨灰塵。憶昨雄都舊朝市，軒車照耀歌鐘起。軍容帶甲三十萬，國步連營一千里。全盛須臾那可論，高臺曲池無復存。遺墟但見狐狸跡，古地空餘草木根。暮天搖落傷懷抱，倚劍悲歌對秋草。俠客猶傳朱亥名，行人尚識夷門道。白璧黃金萬戶侯，寶刀駿馬填山丘。年代淒涼不可問，往來唯有水東流。,懷古詩
封丘縣,高適,我本漁樵孟諸野，一生自是悠悠者。乍可狂歌草澤中，寧堪作吏風塵下。只言小邑無所為，公門百事皆有期。拜迎官長心欲碎，鞭撻黎庶令人悲。歸來向家問妻子，舉家盡笑今如此。生事應須南畝田，世情付與東流水。夢想舊山安在哉，為銜君命且遲迴。乃知梅福徒為爾，轉憶陶潛歸去來。,
別董大二首,高適,千里黃雲白日曛，北風吹雁雪紛紛。莫愁前路無知己，天下誰人不識君。六翮飄颻私自憐，一離京洛十餘年。丈夫貧踐應未足，今日相逢無酒錢。,友情詩
淇上酬薛三據，兼寄郭少府微（一作王昌齡詩,高適,自從別京華，我心乃蕭索。十年守章句，萬事空寥落。北上登薊門，茫茫見沙漠。倚劍對風塵，慨然思衛霍。拂衣去燕趙，驅馬悵不樂。天長滄洲路，日暮邯鄲郭。酒肆或淹留，漁潭屢棲泊。獨行備艱險，所見窮善惡。永顧拯芻蕘，孰雲幹鼎鑊。皇情念淳古，時俗何浮薄。理道資任賢，安人在求瘼。故交負靈奇，逸氣抱謇諤。隱軫經濟具，縱橫建安作。才望忽先鳴，風期無宿諾。飄颻勞州縣，迢遞限言謔。東馳眇貝丘，西顧彌虢略。淇水徒自流，浮雲不堪託。吾謀適可用，天路豈寥廓。不然買山田，一身與耕鑿。且欲同鷦鷯，焉能志鴻鵠。,
李雲南徵蠻詩,高適,聖人赫斯怒，詔伐西南戎。肅穆廟堂上，深沉節制雄。遂令感激士，得建非常功。料死不料敵，顧恩寧顧終。鼓行天海外，轉戰蠻夷中。梯巘近高鳥，穿林經毒蟲。鬼門無歸客，北戶多南風。蜂蠆隔萬里，雲雷隨九攻。長驅大浪破，急擊群山空。餉道忽已遠，懸軍垂欲窮。精誠動白日，憤薄連蒼穹。野食掘田鼠，晡餐兼僰僮。收兵列亭堠，拓地彌西東。臨事恥苟免，履危能飭躬。將星獨照耀，邊色何溟濛。瀘水夜可涉，交州今始通。歸來長安道，召見甘泉宮。廉藺若未死，孫吳知暗同。相逢論意氣，慷慨謝深衷。,
東平路中遇大水,高適,天災自古有，昏墊彌今秋。霖霪溢川原，澒洞涵田疇。指途適汶陽，掛席經蘆洲。永望齊魯郊，白雲何悠悠。傍沿鉅野澤，大水縱橫流。蟲蛇擁獨樹，麋鹿奔行舟。稼穡隨波瀾，西成不可求。室居相枕藉，蛙黽聲啾啾。仍憐穴蟻漂，益羨雲禽遊。農夫無倚著，野老生殷憂。聖主當深仁，廟堂運良籌。倉廩終爾給，田租應罷收。我心胡鬱陶，徵旅亦悲愁。縱懷濟時策，誰肯論吾謀。,
餞宋八充彭中丞判官之嶺南,高適,睹君濟時略，使我氣填膺。長策竟不用，高才徒見稱。一朝知己達，累日詔書徵。羽翮忽然就，風飆誰敢凌。舉鞭趨嶺嶠，屈指冒炎蒸。北雁送馳驛，南人思飲冰。彼邦本倔強，習俗多驕矜。翠羽幹平法，黃金撓直繩。若將除害馬，慎勿信蒼蠅。魑魅寧無患，忠貞適有憑。猿啼山不斷，鳶跕路難登。海岸出交趾，江城連始興。繡衣當節制，幕府盛威稜。勿憚九嶷險，須令百越澄。立談多感激，行李即嚴凝。離別胡為者，雲霄遲爾升。,
送鄭侍御謫閩中,高適,謫去君無恨，閩中我舊過。大都秋雁少，只是夜猿多。東路雲山合，南天瘴癘和。自當逢雨露，行矣慎風波。,友情詩
相和歌辭·秋胡行,高適,妾本邯鄲未嫁時，容華倚翠人未知。一朝結髮從君子，將妾迢迢東路陲。時逢大道無難阻，君方遊宦從陳汝。蕙樓獨臥頻度春，彩落辭君幾徂暑。三月垂楊蠶未眠，攜籠結侶南陌邊。道逢行子不相識，贈妾黃金買少年。妾家夫婿輕離久，寸心誓與長相守。願言行路莫多情，送妾貞心在人口。日暮蠶飢相命歸，攜籠端飾來庭闈。勞心苦力終無恨，所冀君恩那可依。聞說行人已歸止，乃是向來贈金子。相看顏色不復言，相顧懷慚有何已。從來自隱無疑背，直為君情也相會。如何咫尺仍有情，況復迢迢千里外。此時顧恩不顧身，念君此日赴河津。莫道向來不得意，故欲留規誡後人。,
邯鄲少年行,高適,邯鄲城南遊俠子，自矜生長邯鄲裡。千場縱博家仍富，幾度報仇身不死。宅中歌笑日紛紛，門外車馬常如雲。未知肝膽向誰是，令人卻憶平原君。君不見今人交態薄，黃金用盡還疏索。以茲感嘆辭舊遊，更於時事無所求。且與少年飲美酒，往來射獵西山頭。,
醉後贈張九旭,高適,世上謾相識，此翁殊不然。興來書自聖，醉後語尤顛。白髮老閒事，青雲在目前。床頭一壺酒，能更幾回眠。,友情詩
東平旅遊，奉贈薛太守二十四韻,高適,頌美馳千古，欽賢仰大猷。晉公標逸氣，汾水注長流。神與公忠節，天生將相儔。青雲本自負，赤縣獨推尤。御史風逾勁，郎官草屢修。鵷鸞粉署起，鷹隼柏臺秋。出入交三事，飛鳴揖五侯。軍書陳上策，廷議借前籌。肅肅趨朝列，雍雍引帝求。一麾俄出守，千里再分憂。不改任棠水，仍傳晏子裘。歌謠隨舉扇，旌旆逐鳴騶。郡國長河繞，川原大野幽。地連堯泰嶽，山向禹青州。汶上春帆渡，秦亭晚日愁。遺墟當少昊，懸象逼奎婁。即此逢清鑑，終然喜暗投。叨承解榻禮，更得問縑遊。高興陪登陟，嘉言忝獻酬。觀棋知戰勝，探象會冥搜。眺聽情何限，衝融惠勿休。只應齊語默，寧肯問沉浮。然諾長懷季，棲遑輒累丘。平生感知己，方寸豈悠悠。,
真定即事，奉贈韋使君二十八韻,高適,飄泊懷書客，遲迴此路隅。問津驚棄置，投刺忽踟躕。方伯恩彌重，蒼生詠已蘇。郡稱廉叔度，朝議管夷吾。乃繼三臺側，仍將四嶽俱。江山澄氣象，崖谷倚冰壺。詔寵金門策，官榮葉縣鳧。擢才登粉署，飛步躡雲衢。起草徵調墨，焚香即宴娛。光華揚盛矣，霄漢在茲乎。隱軫推公望，逶迤協帝俞。軒車辭魏闕，旌節副幽都。始佩仙郎印，俄兼太守符。尤多蜀郡理，更得潁川謨。城邑推雄鎮，山川列簡圖。舊燕當絕漠，全趙對平蕪。曠野何瀰漫，長亭復鬱紆。始泉遺俗近，活水戰場無。月換思鄉陌，星迴記鬥樞。歲容歸永珍，和氣發鴻爐。淪落而誰遇，棲遑有是夫。不才羞擁腫，幹祿謝侏儒。契闊慚行邁，羈離憶友于。田園同季子，儲蓄異陶朱。方欲呈高義，吹噓揖大巫。永懷吐肝膽，猶憚阻榮枯。解榻情何限，忘言道未殊。從來貴縫掖，應是念窮途。,
閒居,高適,柳色驚心事，春風厭索居。方知一杯酒，猶勝百家書。,
答侯少府,高適,常日好讀書，晚年學垂綸。漆園多喬木，睢水清粼粼。詔書下柴門，天命敢逡巡。赫赫三伏時，十日到鹹秦。褐衣不得見，黃綬翻在身。吏道頓羈束，生涯難重陳。北使經大寒，關山饒苦辛。邊兵若芻狗，戰骨成埃塵。行矣勿復言，歸歟傷我神。如何燕趙陲，忽遇平生親。開館納徵騎，彈弦娛遠賓。飄颻天地間，一別方茲晨。東道有佳作，南朝無此人。性靈出永珍，風骨超常倫。吾黨謝王粲，群賢推郄詵。明時取秀才，落日過蒲津。節苦名已富，祿微家轉貧。相逢愧薄遊，撫己荷陶鈞。心事正堪盡，離居寧太頻。兩河歸路遙，二月芳草新。柳接滹沱暗，鶯連渤海春。誰謂行路難，猥當希代珍。提握每終日，相思猶比鄰。江海有扁舟，丘園有角巾。君意定何適，我懷知所遵。浮沉各異宜，老大貴全真。莫作雲霄計，遑遑隨縉紳。,
贈別王十七管記,高適,故交吾未測，薄宦空年歲。晚節蹤曩賢，雄詞冠當世。堂中皆食客，門外多酒債。產業曾未言，衣裘與人敝。飄颻戎幕下，出入關山際。轉戰輕壯心，立談有邊計。雲沙自回合，天海空迢遞。星高漢將驕，月盛胡兵銳。沙深冷陘斷，雪暗遼陽閉。亦謂掃欃槍，旋驚陷蜂蠆。歸旌告東捷，鬥騎傳西敗。遙飛絕漢書，已築長安第。畫龍俱在葉，寵鶴先居衛。勿辭部曲勳，不藉將軍勢。相逢季冬月，悵望窮海裔。折劍留贈人，嚴裝遂雲邁。我行將悠緬，及此還羈滯。曾非濟代謀，且有臨深誡。隨波混清濁，與物同醜麗。眇憶青巖棲，寧忘褐衣拜。自言愛水石，本欲親蘭蕙。何意薄鬆筠，翻然重菅蒯。恆深取與分，孰慢平生契。款曲雞黍期，酸辛別離袂。逢時愧名節，遇坎悲淪替。適趙非解紛，遊燕往無說。浩歌方振盪，逸翮思凌勵。倏若異鵬摶，吾當學蟬蛻。,
送楊山人歸嵩陽,高適,不到嵩陽動十年，舊時心事已徒然。一二故人不復見，三十六峰猶眼前。夷門二月柳條色，流鶯數聲淚沾臆。鑿井耕田不我招，知君以此忘帝力。山人好去嵩陽路，惟餘眷眷長相憶。,
金城北樓,高適,北樓西望滿晴空，積水連山勝畫中。湍上急流聲若箭，城頭殘月勢如弓。垂竿已羨磻溪老，體道猶思塞上翁。為問邊庭更何事，至今羌笛怨無窮。,
睢陽酬別暢大判官,高適,吾友遇知己，策名逢聖朝。高才擅白雪，逸翰懷青霄。承詔選嘉賓，慨然即馳軺。清晝下公館，尺書忽相邀。留歡惜別離，畢景駐行鑣。言及沙漠事，益令胡馬驕。丈夫拔東蕃，聲冠霍嫖姚。兜鍪衝矢石，鐵甲生風飆。諸將出冷陘，連營濟石橋。酋豪盡俘馘，子弟輸征徭。邊庭絕刁斗，戰地成漁樵。榆關夜不扃，塞口長蕭蕭。降胡滿薊門，一一能射鵰。軍中多宴樂，馬上何輕趫。戎狄本無厭，羈縻非一朝。飢附誠足用，飽飛安可招。李牧制儋藍，遺風豈寂寥。君還謝幕府，慎勿輕芻蕘。,
漁父歌,高適,曲岸深潭一山叟，駐眼看鉤不移手。世人慾得知姓名，良久問他不開口。筍皮笠子荷葉衣，心無所營守釣磯。料得孤舟無定止，日暮持竿何處歸。第二百一十四卷,
酬河南節度使賀蘭大夫見贈之作,高適,高閣憑欄檻，中軍倚旆旌。感時常激切，於己即忘情。河華屯妖氣，伊瀍有戰聲。愧無戡難策，多謝出師名。秉鉞知恩重，臨戎覺命輕。股肱瞻列嶽，脣齒賴長城。隱隱摧鋒勢，光光弄印榮。魯連真義士，陸遜豈書生。直道寧殊智，先鞭忽抗行。楚雲隨去馬，淮月尚連營。撫劍堪投分，悲歌益不平。從來重然諾，況值欲橫行。,
奉酬睢陽李太守,高適,公族稱王佐，朝經允帝求。本枝疆我李，盤石冠諸劉。禮樂光輝盛，山河氣象幽。系高周柱史，名重晉陽秋。華省膺推擇，青雲寵宴遊。握蘭多具美，前席有嘉謀。賦得黃金賜，言皆白璧酬。著鞭驅駟馬，操刃解全牛。出鎮兼方伯，承家複列侯。朝瞻孔北海，時用杜荊州。廣固才登陟，毗陵忽阻修。三臺冀入夢，四嶽尚分憂。郡邑連京口，山川望石頭。海門當建節，江路引鳴騶。俗見中興理，人逢至道休。先移白額橫，更息赭衣偷。樑國歌來晚，徐方怨不留。豈伊齊政術，將以變澆浮。訟簡知能吏，刑寬察要囚。坐堂風偃草，行縣雨隨輈。地是蒙莊宅，城遺閼伯丘。孝王餘井徑，微子故田疇。冬至招搖轉，天寒螮蝀收。猿巖飛雨雪，兔苑落梧楸。列戟霜侵戶，褰幃月在鉤。好賢常解榻，乘興每登樓。逸足橫千里，高談注九流。詩題青玉案，衣贈黑貂裘。窮巷軒車靜，閒齋耳目愁。未能方管樂，翻欲慕巢由。講德良難敵，觀風豈易儔。寸心仍有適，江海一扁舟。,
玉真公主歌,高適,常言龍德本天仙，誰謂仙人每學仙。更道玄元指李日，多於王母種桃年。仙宮仙府有真仙，天寶天仙祕莫傳。為問軒皇三百歲，何如大道一千年。,
登廣陵棲靈寺塔,高適,淮南富登臨，茲塔信奇最。直上造雲族，憑虛納天籟。迥然碧海西，獨立飛鳥外。始知高興盡，適與賞心會。連山黯吳門，喬木吞楚塞。城池滿窗下，物象歸掌內。遠思駐江帆，暮時結春靄。軒車疑蠢動，造化資大塊。何必了無身，然後知所退。,
同房侍御山園新亭與邢判官同遊,高適,隱隱春城外，朦朧陳跡深。君子顧榛莽，興言傷古今。決河導新流，疏徑蹤舊林。開亭俯川陸，時景宜招尋。肅穆逢使軒，夤緣事登臨。忝遊芝蘭室，還對桃李陰。岸遠白波來，氣喧黃鳥吟。因睹歌頌作，始知經濟心。灌壇有遺風，單父多鳴琴。誰為久州縣，蒼生懷德音。,
宓公琴臺詩三首,高適,宓子昔為政，鳴琴登此臺。琴和人亦閒，千載稱其才。臨眺忽悽愴，人琴安在哉。悠悠此天壤，唯有頌聲來。邦伯感遺事，慨然建琴堂。乃知靜者心，千載猶相望。入室想其人，出門何茫茫。唯見白雲合，東臨鄒魯鄉。皤皤邑中老，自誇邑中理。何必升君堂，然後知君美。開門無犬吠，早臥常晏起。昔人不忍欺，今我還復爾。,
同觀陳十六史興碑,高適,荊衡氣偏秀，江漢流不歇。此地多精靈，有時生才傑。伊人今獨步，逸思能間發。永懷掩風騷，千載常矻矻。新碑亦崔嵬，佳句懸日月。則是刊石經，終然繼檮杌。我來觀雅制，慷慨變毛髮。季主盡荒淫，前王徒貽厥。東周既削弱，兩漢更淪沒。西晉何披猖，五胡相唐突。作歌乃彰善，比物仍惡訐。感嘆將謂誰，對之空咄咄。,
送柴司戶充劉卿判官之嶺外,高適,嶺外資雄鎮，朝端寵節旄。月卿臨幕府，星使出詞曹。海對羊城闊，山連象郡高。風霜驅瘴癘，忠信涉波濤。別恨隨流水，交情脫寶刀。有才無不適，行矣莫徒勞。,
送蔡少府赴登州推事,高適,膠東連即墨，萊水入滄溟。國小常多事，人訛屢抵刑。公才徵郡邑，詔使出郊坰。標格誰當犯，風謠信可聽。崢嶸大峴口，邐迤汶陽亭。地迥雲偏白，天秋山更青。祖筵方卜晝，王事急侵星。勸爾將為德，斯言蓋有聽。,
秋日作,高適,端居值秋節，此日更愁辛。寂寞無一事，蒿萊通四鄰。閉門生白髮，回首憶青春。歲月不相待，交遊隨眾人。雲霄何處託，愚直有誰親。舉酒聊自勸，窮通訊爾身。,
酬岑二十主簿秋夜見贈之作,高適,舍下蛩亂鳴，居然自蕭索。緬懷高秋興，忽枉清夜作。感物我心勞，涼風驚二毛。池枯菡萏死，月出梧桐高。如何異鄉縣，復得交才彥。汩沒嗟後時，蹉跎恥相見。箕山別來久，魏闕誰不戀。獨有江海心，悠悠未嘗倦。,
宋中別李八,高適,歲晏誰不歸，君歸意可說。將趨倚門望，還念同人別。駐馬臨長亭，飄然事明發。蒼茫眺千里，正值苦寒節。舊國多轉蓬，平臺下明月。世情薄疵賤，夫子懷賢哲。行矣各勉旃，吾當挹餘烈。,
登百丈峰二首,高適,朝登百丈峰，遙望燕支道。漢壘青冥間，胡天白如掃。憶昔霍將軍，連年此征討。匈奴終不滅，寒山徒草草。唯見鴻雁飛，令人傷懷抱。晉武輕後事，惠皇終已昏。豺狼塞瀍洛，胡羯爭乾坤。四海如鼎沸，五原徒自尊。而今白庭路，猶對青陽門。朝市不足問，君臣隨草根。,懷古詩
同馬太守聽九思法師講金剛經,高適,吾師晉陽寶，傑出山河最。途經世諦間，心到空王外。鳴鐘山虎伏，說法天龍會。了義同建瓴，梵法若吹籟。深知億劫苦，善喻恆沙大。舍施割肌膚，攀緣去親愛。招提何清淨，良牧駐輕蓋。露冕眾香中，臨人覺苑內。心持佛印久，標割魔軍退。願開初地因，永奉彌天對。,
宋中十首,高適,樑王昔全盛，賓客復多才。悠悠一千年，陳跡唯高臺。寂寞向秋草，悲風千里來。朝臨孟諸上，忽見芒碭間。赤帝終已矣，白雲長不還。時清更何有，禾黍遍空山。景公德何廣，臨變莫能欺。三請皆不忍，妖星終自移。君心本如此，天道豈無知。樑苑白日暮，梁山秋草時。君王不可見，修竹令人悲。九月桑葉盡，寒風鳴樹枝。登高臨舊國，懷古對窮秋。落日鴻雁度，寒城砧杵愁。昔賢不復有，行矣莫淹留。出門望終古，獨立悲且歌。憶昔魯仲尼，悽悽此經過。眾人不可向，伐樹將如何。逍遙漆園吏，冥沒不知年。世事浮雲外，閒居大道邊。古來同一馬，今我亦忘筌。五霸遞征伐，宋人無戰功。解圍幸奇說，易子傷吾衷。唯見盧門外，蕭條多轉蓬。常愛宓子賤，鳴琴能自親。邑中靜無事，豈不由其身。何意千年後，寂寞無此人。閼伯去已久，高丘臨道傍。人皆有兄弟，爾獨為參商。終古猶如此。而今安可量。,
宋中遇劉書記有別,高適,何代無秀士，高門生此才。森然睹毛髮，若見河山來。幾載困常調，一朝時運催。白身謁明主，待詔登雲臺。相逢樑宋間，與我醉蒿萊。寒楚眇千里，雪天晝不開。末路終離別，不能強悲哀。男兒爭富貴，勸爾莫遲迴。,
遇沖和先生,高適,沖和生何代，或謂遊東溟。三命謁金殿，一言拜銀青。自雲多方術，往往通神靈。萬乘親問道，六宮無敢聽。昔去限霄漢，今來睹儀形。頭戴鶡鳥冠，手搖白鶴翎。終日飲醇酒，不醉復不醒。常憶雞鳴山，每誦西升經。拊背念離別，依然出戶庭。莫見今如此，曾為一客星。,
東平路作三首,高適,南圖適不就，東走豈吾心。索索涼風動，行行秋水深。蟬鳴木葉落，茲夕更愁霖。明時好畫策，動欲幹王公。今日無成事，依依親老農。扁舟向何處，吾愛汶陽中。清曠涼夜月，裴回孤客舟。渺然風波上，獨愛前山秋。秋至復搖落，空令行者愁。,
贈別晉三處士,高適,有人家住清河源，渡河問我遊梁園。手持道經注已畢，心知內篇口不言。盧門十年見秋草，此心惆悵誰能道。知己從來不易知，慕君為人與君好。別時九月桑葉疏，出門千里無行車。愛君且欲君先達，今上求賢早上書。,
自薊北歸,高適,驅馬薊門北，北風邊馬哀。蒼茫遠山口，豁達胡天開。五將已深入，前軍止半回。誰憐不得意，長劍獨歸來。,
重陽,高適,節物驚心兩鬢華，東籬空繞未開花。百年將半仕三已，五畝就荒天一涯。豈有白衣來剝啄，一從烏帽自欹斜。真成獨坐空搔首，門柳蕭蕭噪暮鴉。,
闢陽城,高適,荒城在高岸，凌眺俯清淇。傳道漢天子，而封審食其。姦淫且不戮，茅土孰雲宜。何得英雄主，返令兒女欺。母儀良已失，臣節豈如斯。太息一朝事，乃令人所嗤。,
赴彭州山行之作,高適,峭壁連崆峒，攢峰疊翠微。鳥聲堪駐馬，林色可忘機。怪石時侵徑，輕蘿乍拂衣。路長愁作客，年老更思歸。且悅巖巒勝，寧嗟意緒違。山行應未盡，誰與玩芳菲。,
效古贈崔二,高適,十月河洲時，一看有歸思。風飆生慘烈，雨雪暗天地。我輩今胡為，浩哉迷所至。緬懷當途者，濟濟居聲位。邈然在雲霄，寧肯更淪躓。周旋多燕樂，門館列車騎。美人芙蓉姿，狹室蘭麝氣。金爐陳獸炭，談笑正得意。豈論草澤中，有此枯槁士。我慚經濟策，久欲甘棄置。君負縱橫才，如何尚憔悴。長歌增鬱怏，對酒不能醉。窮達自有時，夫子莫下淚。,
別王徹,高適,歸客自南楚，悵然思北林。蕭條秋風暮，回首江淮深。留君終日歡，或為梁父吟。時輩想鵬舉，他人嗟陸沉。載酒登平臺，贈君千里心。浮雲暗長路，落日有歸禽。離別未足悲，辛勤當自任。吾知十年後，季子多黃金。,
送李侍御赴安西,高適,行子對飛蓬，金鞭指鐵驄。功名萬里外，心事一杯中。虜障燕支北，秦城太白東。離魂莫惆悵，看取寶刀雄。,
送虞城劉明府謁魏郡苗太守,高適,天官蒼生望，出入承明廬。肅肅領舊藩，皇皇降璽書。茂宰多感激，良將復吹噓。永懷一言合，誰謂千里疏。對酒忽命駕，茲情何起予。炎天晝如火，極目無行車。長路出雷澤，浮雲歸孟諸。魏郡十萬家，歌鐘喧里閭。傳道賢君至，閉關常晏如。君將挹高論，定是問樵漁。今日逢明聖，吾為陶隱居。,
途中酬李少府贈別之作,高適,西上逢節換，東征私自憐。故人今臥疾，欲別還留連。舉酒臨南軒，夕陽滿中筵。寧知江上興，乃在河梁偏。行李多光輝，札翰忽相鮮。誰謂歲月晚，交情尚貞堅。終嗟州縣勞，官謗復迍邅。雖負忠信美，其如方寸懸。連帥扇清風，千里猶眼前。曾是趨藻鏡，不應翻棄捐。日來知自強，風氣殊未痊。可以加藥物，胡為輒憂煎。驅馬出大梁，原野一悠然。柳色感行客，雲陰愁遠天。皇明燭幽遐，德澤普照宣。鵷鴻列霄漢，燕雀何翩翩。餘亦愜所從，漁樵十二年。種瓜漆園裡，鑿井盧門邊。去去勿重陳，生涯難勉旃。或期遇春事，與爾復周旋。投報空回首，狂歌謝比肩。,
同薛司直諸公秋霽曲江俯見南山作,高適,南山鬱初霽，曲江湛不流。若臨瑤池前，想望崑崙丘。回首見黛色，眇然波上秋。深沉俯崢嶸，清淺延阻修。連潭萬木影，插岸千巖幽。杳靄信難測，淵淪無暗投。片雲對漁父，獨鳥隨虛舟。我心寄青霞，世事慚白鷗。得意在乘興，忘懷非外求。良辰自多暇，欣與數子游。,
同群公宿開善寺，贈陳十六所居,高適,駕車出人境，避暑投僧家。裴回龍象側，始見香林花。讀書不及經，飲酒不勝茶。知君悟此道，所未搜袈裟。談空忘外物，持誡破諸邪。則是無心地，相看唯月華。,
宋中遇陳二,高適,常忝鮑叔義，所期王佐才。如何守苦節，獨此無良媒。離別十年外，飄颻千里來。安知罷官後，惟見柴門開。窮巷隱東郭，高堂詠南陔。籬根長花草，井上生莓苔。伊昔望霄漢，於今倦蒿萊。男兒命未達，且盡手中杯。,
行路難二首,高適,長安少年不少錢，能騎駿馬鳴金鞭。五侯相逢大道邊，美人弦管爭留連。黃金如鬥不敢惜，片言如山莫棄捐。安知憔悴讀書者，暮宿靈臺私自憐。君不見富家翁，舊時貧賤誰比數。一朝金多結豪貴，萬事勝人健如虎。子孫成行滿眼前，妻能管絃妾能舞。自矜一身忽如此，卻笑傍人獨愁苦。東鄰少年安所如，席門窮巷出無車。有才不肯學干謁，何用年年空讀書。,
古歌行,高適,君不見漢家三葉從代至，高皇舊臣多富貴。天子垂衣方晏如，廟堂拱手無餘議。蒼生偃臥休徵戰，露臺百金以為費。田舍老翁不出門，洛陽少年莫論事。,
別王八,高適,征馬嘶長路，離人挹佩刀。客來東道遠，歸去北風高。時候何蕭索，鄉心正鬱陶。傳君遇知己，行日有綈袍。,
古樂府飛龍曲，留上陳左相（陳希烈）,高適,德以精靈降，時膺夢寐求。蒼生謝安石，天子富平侯。尊俎資高論，巖廊挹大猷。相門連戶牖，卿族嗣弓裘。豁達雲開霽，清明月映秋。能為吉甫頌，善用子房籌。階砌思攀陟，門闌尚阻修。高山不易仰，大匠本難投。跡與松喬合，心緣啟沃留。公才山吏部，書癖杜荊州。幸沐千年聖，何辭一尉休。折腰知寵辱，回首見沉浮。天地莊生馬，江湖范蠡舟。逍遙堪自樂，浩蕩信無憂。去此從黃綬，歸歟任白頭。風塵與霄漢，瞻望日悠悠。,
信安王幕府詩,高適,雲紀軒皇代，星高太白年。廟堂諮上策，幕府制中權。盤石藩維固，升壇禮樂先。國章榮印綬，公服貴貂蟬。樂善旌深德，輸忠格上玄。剪桐光寵錫，題劍美貞堅。聖祚雄圖廣，師貞武德虔。雷霆七校發，旌旆五營連。華省徵群乂，霜臺舉二賢。豈伊公望遠，曾是茂才遷。並秉韜鈐術，兼該翰墨筵。帝思麟閣像，臣獻柏樑篇。振玉登遼甸，摐金歷薊壖。度河飛羽檄，橫海泛樓船。北伐聲逾邁，東征務以專。講戎喧涿野，料敵靜居延。軍勢持三略，兵戎自九天。朝瞻授鉞去，時聽偃戈旋。大漠風沙裡，長城雨雪邊。雲端臨碣石，波際隱朝鮮。夜壁衝高鬥，寒空駐彩旃。倚弓玄兔月，飲馬白狼川。庶物隨交泰，蒼生解倒懸。四郊增氣象，萬里絕風煙。關塞鴻勳著，京華甲第全。落梅橫吹後，春色凱歌前。直道常兼濟，微才獨棄捐。曳裾誠已矣，投筆尚悽然。作賦同元淑，能詩匪仲宣。雲霄不可望，空欲仰神仙。,
和竇侍御登涼州七級浮圖之作,高適,化塔屹中起，孤高宜上躋。鐵冠雄賞眺，金界寵招攜。空色在軒戶，邊聲連鼓鼙。天寒萬里北，地豁九州西。清興揖才彥，峻風和端倪。始知陽春後，具物皆筌蹄。,
陪竇侍御泛靈雲池,高適,白露時先降，清川思不窮。江湖仍塞上，舟楫在軍中。舞換臨津樹，歌饒向迥風。夕陽連積水，邊色滿秋空。乘興宜投轄，邀歡莫避驄。誰憐持弱羽，猶欲伴鵷鴻。,
陪竇侍御靈雲南亭宴詩，得雷字,高適,人幽宜眺聽，目極喜亭臺。風景知愁在，關山憶夢迴。只言殊語默，何意忝遊陪。連唱波瀾動，冥搜物象開。新秋歸遠樹，殘雨擁輕雷。檐外長天盡，尊前獨鳥來。常吟塞下曲，多謝幕中才。河漢徒相望，嘉期安在哉。,
同朱五題盧使君義井,高適,高義唯良牧，深仁自下車。寧知鑿井處，還是飲冰餘。地即泉源久，人當汲引初。體清能鑑物，色洞每含虛。上善滋來往，中和浹里閭。濟時應未竭，懷惠復何如。,
塞上,高適,東出盧龍塞，浩然客思孤。亭堠列萬里，漢兵猶備胡。邊塵漲北溟，虜騎正南驅。轉鬥豈長策，和親非遠圖。惟昔李將軍，按節出皇都。總戎掃大漠，一戰擒單于。常懷感激心，願效縱橫謨。倚劍欲誰語，關河空鬱紆。,
送蕭十八與房侍御回還,高適,常苦古人遠，今見斯人古。澹泊遺聲華，周旋必鄒魯。故交在樑宋，遊方出庭戶。匹馬鳴朔風，一身濟河滸。辛勤採蘭詠，款曲翰林主。歲月催別離，庭闈遠風土。寥寥寒煙靜，莽莽夕陰吐。明發不在茲，青天眇難睹。,
淇上別劉少府子英,高適,近來住淇上，蕭條惟空林。又非耕種時，閒散多自任。伊君獨知我，驅馬欲招尋。千里忽攜手，十年同苦心。求仁見交態，於道喜甘臨。逸思乃天縱，微才應陸沉。飄然歸故鄉，不復問離襟。南登黎陽渡，莽蒼寒雲陰。桑葉原上起，河凌山下深。途窮更遠別，相對益悲吟。,
同群公題中山寺,高適,平原十里外，稍稍雲巖深。遂及清淨所，都無人世心。名僧既禮謁，高閣復登臨。石壁倚鬆徑，山田多慄林。超遙盡巘崿，逼側仍嶇嶔。吾欲休世事，於焉聊自任。,
觀李九少府翥樹宓子賤神祠碑,高適,吾友吏茲邑，亦嘗懷宓公。安知夢寐間，忽與精靈通。一見興永嘆，再來激深衷。賓從何逶迤，二十四老翁。於焉建層碑，突兀長林東。作者無愧色，行人感遺風。坐令高岸盡，獨對秋山空。片石勿謂輕，斯言固難窮。龍盤色絲外，鵲顧偃波中。形勝駐群目，堅貞指蒼穹。我非王仲宣，去矣徒發矇。,
哭裴少府,高適,世人誰不死，嗟君非生慮。扶病適到官，田園在何處。公才群吏感，葬事他人助。餘亦未識君，深悲哭君去。第二百一十三卷,
別崔少府,高適,知君少得意，汶上掩柴扉。寒食仍留火，春風未授衣。皆言黃綬屈，早向青雲飛。借問他鄉事，今年歸不歸。,
別孫訢,高適,離人去復留，白馬黑貂裘。屈指論前事，停鞭惜舊遊。帝鄉那可忘，旅館日堪愁。誰念無知己，年年睢水流。,
送劉評事充朔方判官，賦得征馬嘶,高適,征馬向邊州，蕭蕭嘶不休。思深應帶別，聲斷為兼秋。歧路風將遠，關山月共愁。贈君從此去，何日大刀頭。,
武威同諸公過楊七山人，得藤字,高適,幕府日多暇，田家歲復登。相知恨不早，乘興乃無恆。窮巷在喬木，深齋垂古藤。邊城唯有醉，此外更何能。,
東平別前衛縣李寀少府,高適,黃鳥翩翩楊柳垂，春風送客使人悲。怨別自驚千里外，論交卻憶十年時。雲開汶水孤帆遠，路繞樑山匹馬遲。此地從來可乘興，留君不住益悽其。,友情詩
夜別韋司士，得城字,高適,高館張燈酒復清，夜鍾殘月雁歸聲。只言啼鳥堪求侶，無那春風欲送行。黃河曲裡沙為岸，白馬津邊柳向城。莫怨他鄉暫離別，知君到處有逢迎。,友情詩
同陳留崔司戶早春宴蓬池,高適,同官載酒出郊圻，晴日東馳雁北飛。隔岸春雲邀翰墨，傍檐垂柳報芳菲。池邊轉覺虛無盡，臺上偏宜酩酊歸。州縣徒勞那可度，後時連騎莫相違。,
又送族侄式顏,高適,惜君才未遇，愛君才若此。世上五百年，君家一千里。俱遊帝城下，忽在梁園裡。我今行山東，離憂不能已。,
漣上別王秀才,高適,飄颻經遠道，客思滿窮秋。浩蕩對長漣，君行殊未休。崎嶇山海側，想像無前儔。何意照乘珠，忽然欲暗投。東路方簫條，楚歌復悲愁。暮帆使人感，去鳥兼離憂。行矣當自愛，壯年莫悠悠。餘亦從此辭，異鄉難久留。贈言豈終極，慎勿滯滄洲。,
宋中遇林慮楊十七山人，因而有別,高適,昔餘涉漳水，驅車行鄴西。遙見林慮山，蒼蒼戛天倪。邂逅逢爾曹，說君彼巖棲。蘿徑垂野蔓，石房倚雲梯。秋韭何青青，藥苗數百畦。慄林隘谷口，栝樹森回谿。耕耘有山田，紡績有山妻。人生苟如此，何必組與珪。誰謂遠相訪，曩情殊不迷。檐前舉醇醪，灶下烹只雞。朔風忽振盪，昨夜寒螿啼。遊子益思歸，罷琴傷解攜。出門盡原野，白日黯已低。始驚道路難，終念言笑暌。因聲謝岑壑，歲暮一攀躋。,
酬別薛三、蔡大，留簡韓十四主簿,高適,迢遞辭京華，辛勤異鄉縣。登高俯滄海，回首淚如霰。同人久離別，失路還相見。薛侯懷直道，德業應時選。蔡子負清才，當年擢賓薦。韓公有奇節，詞賦凌群彥。讀書嵩岑間，作吏滄海甸。伊餘寡棲託，感激多慍見。縱誕非爾情，飄淪任疵賤。忽枉瓊瑤作，乃深平生眷。始謂吾道存，終嗟客遊倦。歸心無晝夜，別事除言宴。復值涼風時，蒼茫夏雲變。,
宴韋司戶山亭院,高適,人幽想靈山，意愜憐遠水。習靜務為適，所居還復爾。汲流漲華池，開酌宴君子。苔徑試窺踐，石屏可攀倚。入門見中峰，攜手如萬里。橫琴了無事，垂釣應有以。高館何沉沉，颯然涼風起。,
別韋兵曹,高適,離別長千里，相逢數十年。此心應不變，他事已徒然。惆悵春光裡，蹉跎柳色前。逢時當自取，看爾欲先鞭。,
獨孤判官部送兵,高適,餞君嗟遠別，為客念周旋。徵路今如此，前軍猶眇然。出關逢漢壁，登隴望胡天。亦是封侯地，期君早著鞭。,
別馮判官,高適,碣石遼西地，漁陽薊北天。關山唯一道，雨雪盡三邊。才子方為客，將軍正渴賢。遙知幕府下，書記日翩翩。,
淇上送韋司倉往滑臺,高適,飲酒莫辭醉，醉多適不愁。孰知非遠別，終唸對窮秋。滑臺門外見，淇水眼前流。君去應回首，風波滿渡頭。,
送蹇秀才赴臨洮,高適,悵望日千里，如何今二毛。猶思陽谷去，莫厭隴山高。倚馬見雄筆，隨身唯寶刀。料君終自致，勳業在臨洮。,
同李太守北池泛舟，宴高平鄭太守,高適,每揖龔黃事，還陪李郭舟。雲從四嶽起，水向百城流。幽意隨登陟，嘉言即獻酬。乃知縫掖貴，今日對諸侯。,
同群公十月朝宴李太守宅,高適,良牧徵高賞，褰帷問考槃。歲時當正月，甲子入初寒。已聽甘棠頌，欣陪旨酒歡。仍憐門下客，不作布衣看。,
淇上別業,高適,依依西山下，別業桑林邊。庭鴨喜多雨，鄰雞知暮天。野人種秋菜，古老開原田。且向世情遠，吾今聊自然。,
入昌鬆東界山行,高適,鳥道幾登頓，馬蹄無暫閒。崎嶇出長阪，合沓猶前山。石激水流處，天寒鬆色間。王程應未盡，且莫顧刀環。,
田家春望,高適,出門何所見，春色滿平蕪。可嘆無知己，高陽一酒徒。,
銅雀妓,高適,日暮銅雀迥，秋深玉座清。蕭森松柏望，委鬱綺羅情。君恩不再得，妾舞為誰輕。,
酬裴員外以詩代書,高適,少時方浩蕩，遇物猶塵埃。脫略身外事，交遊天下才。單車入燕趙，獨立心悠哉。寧知戎馬間，忽展平生懷。且欣清論高，豈顧夕陽頹。題詩碣石館，縱酒燕王臺。北望沙漠垂，漫天雪皚皚。臨邊無策略，覽古空裴回。樂毅吾所憐，拔齊翻見猜。荊卿吾所悲，適秦不復回。然諾多死地，公忠成禍胎。與君從此辭，每恐流年催。如何俱老大，始復忘形骸。兄弟真二陸，聲名連八裴。乙未將星變，賊臣候天災。胡騎犯龍山，乘輿經馬嵬。千官無倚著，萬姓徒悲哀。誅呂鬼神動，安劉天地開。奔波走風塵，倏忽值雲雷。擁旄出淮甸，入幕徵楚材。誓當剪鯨鯢，永以竭駑駘。小人胡不仁，讒我成死灰。賴得日月明，照耀無不該。留司洛陽宮，詹府唯蒿萊。是時掃氛祲，尚未殲渠魁。背河列長圍，師老將亦乖。歸軍劇風火，散卒爭椎埋。一夕瀍洛空，生靈悲曝腮。衣冠投草莽，予欲馳江淮。登頓宛葉下，棲遑襄鄧隈。城池何蕭條，邑屋更崩摧。縱橫荊棘叢，但見瓦礫堆。行人無血色，戰骨多青苔。遂除彭門守，因得朝玉階。激昂仰鵷鷺，獻替欣鹽梅。驅傳及遠蕃，憂思鬱難排。罷人紛爭訟，賦稅如山崖。所思在畿甸，曾是魯宓儕。自從拜郎官，列宿煥天街。那能訪遐僻，還復寄瓊環。金玉本高價，壎篪終易諧。朗詠臨清秋，涼風下庭槐。何意寇盜間，獨稱名義偕。辛酸陳侯誄，嘆息季鷹杯。白日屢分手，青春不再來。臥看中散論，愁憶太常齋。酬贈徒為爾，長歌還自咍。,
贈別沈四逸人,高適,沈侯未可測，其況信浮沉。十載常獨坐，幾人知此心。乘舟蹈滄海，買劍投黃金。世務不足煩，有田西山岑。我來遇知己，遂得開清襟。何意閫閾間，沛然江海深。疾風掃秋樹，濮上多鳴砧。耿耿尊酒前，聊雁飛愁音。平生重離別，感激對孤琴。,
送韓九,高適,惆悵別離日，裴回歧路前。歸人望獨樹，匹馬隨秋蟬。常與天下士，許君兄弟賢。良時正可用，行矣莫徒然。,
別張少府,高適,歸客留不住，朝雲縱復橫。馬頭向春草，斗柄臨高城。嗟我久離別，羨君看弟兄。歸心更難道，回首一傷情。,
登壟,高適,壟頭遠行客，壟上分流水。流水無盡期，行人未雲已。淺才登一命，孤劍通萬里。豈不思故鄉，從來感知己。,
同鮮于洛陽於畢員外宅觀畫馬歌,高適,知君愛鳴琴，仍好千里馬。永日恆思單父中，有時心到宛城下。遇客丹青天下才，白生胡雛控龍媒。主人娛賓畫障開，只言騏驥西極來。半壁走參走覃勢不住，滿堂風飄颯然度。家僮愕視欲先鞭，櫪馬驚嘶還屢顧。始知物妙皆可憐，燕昭市駿豈徒然。縱令剪拂無所用，猶勝駑駘在眼前。,
廣陵別鄭處士,高適,落日知分手，春風莫斷腸。興來無不愜，才在亦何傷。溪水堪垂釣，江田耐插秧。人生只為此，亦足傲羲皇。,
送魏八,高適,更沽淇上酒，還泛驛前舟。為惜故人去，復憐嘶馬愁。雲山行處合，風雨興中秋。此路無知己，明珠莫暗投。,
宴郭校書，因之有別,高適,彩服趨庭訓，分交載酒過。芸香名早著，蓬轉事仍多。苦戰知機息，窮愁奈別何。雲霄莫相待，年鬢已蹉跎。,
同衛八題陸少府書齋,高適,知君薄州縣，好靜無冬春。散帙至棲鳥，明燈留故人。深房臘酒熟，高院梅花新。若是周旋地，當令風義親。,
別耿都尉,高適,四十能學劍，時人無此心。如何耿夫子，感激投知音。翩翩白馬來，二月青草深。別易小千裡，興酣傾百金。,
送渾將軍出塞,高適,將軍族貴兵且強，漢家已是渾邪王。子孫相承在朝野，至今部曲燕支下。控弦盡用陰山兒，登陣常騎大宛馬。銀鞍玉勒繡蝥弧，每逐嫖姚破骨都。李廣從來先將士，衛青未肯學孫吳。傳有沙場千萬騎，昨日邊庭羽書至。城頭畫角三四聲，匣裡寶刀晝夜鳴。意氣能甘萬里去，辛勤判作一年行。黃雲白草無前後，朝建旌旄夕刁斗。塞下應多俠少年，關西不見春楊柳。從軍借問所從誰，擊劍酣歌當此時。遠別無輕繞朝策，平戎早寄仲宣詩。,
送郭處士往萊蕪，兼寄苟山人,高適,君為東蒙客，往來東蒙畔。雲臥臨嶧陽，山行窮日觀。少年詞賦皆可聽，秀眉白麵風清泠。身上未曾染名利，口中猶未知羶腥。今日還山意無極，豈辭世路多相識。歸見萊蕪九十翁，為論別後長相憶。,
畫馬篇（同諸公宴睢陽李太守，各賦一物）,高適,君侯櫪上驄，貌在丹青中。馬毛連錢蹄鐵色，圖畫光輝驕玉勒。馬行不動勢若來，權奇蹴踏無塵埃。感茲絕代稱妙手，遂令談者不容口。麒麟獨步自可珍，弩駘萬匹知何有。終未如他櫪上驄，載華轂，騁飛鴻。荷君剪拂與君用，一日千里如旋風。,
詠馬鞭,高適,龍竹養根凡幾年，工人截之為長鞭，一節一目皆天然。珠重重，星連連。繞指柔，純金堅。繩不直，規不圓。把向空中捎一聲，良馬有心日馳千。,
送董判官,高適,逢君說行邁，倚劍別交親。幕府為才子，將軍作主人。近關多雨雪，出塞有風塵。長策須當用，男兒莫顧身。,
逢謝偃,高適,紅顏愴為別，白髮始相逢。唯餘昔時淚，無復舊時容。,
九曲詞三首,高適,許國從來徹廟堂，連年不為在疆場。將軍天上封侯印，御史臺上異姓王。萬騎爭歌楊柳春，千場對舞繡騏驎。到處盡逢歡洽事，相看總是太平人。鐵騎橫行鐵嶺頭，西看邏逤取封侯。青海只今將飲馬，黃河不用更防秋。,
送桂陽孝廉,高適,桂陽年少西入秦，數經甲科猶白身。即今江海一歸客，他日雲霄萬里人。,
送李少府，時在客舍作,高適,相逢旅館意多違，暮雪初晴候雁飛。,
苦雨寄房四昆季,高適,獨坐見多雨，況茲兼索居。茫茫十月交，窮陰千里餘。彌望無端倪，北風擊林箊。白日渺難睹，黃雲爭卷舒。安得造化功，曠然一掃除。滴瀝檐宇愁，寥寥談笑疏。泥塗擁城郭，水潦盤丘墟。惆悵憫田農，裴回傷里閭。曾是力井稅，曷為無斗儲。萬事切中懷，十年思上書。君門嗟緬邈，身計念居諸。沉吟顧草茅，鬱怏任盈虛。黃鵠不可羨，雞鳴時起予。故人平臺側，高館臨通衢。兄弟方荀陳，才華冠應徐。彈棋自多暇，飲酒更何如。知人想林宗，直道慚史魚。攜手風流在，開襟鄙吝祛。寧能訪窮巷，相與對園蔬。,
茫?旮釒Ь?恕Ｔ縛?醯匾潁?婪蠲痔於浴＞,高適,漣上非所趣，偶為世務牽。經時駐歸棹，日夕對平川。莫論行子愁，且得主人賢。亭上酒初熟，廚中魚每鮮。自說宦遊來，因之居住偏。煮鹽滄海曲，種稻長淮邊。四時常晏如，百口無饑年。菱芋藩籬下，漁樵耳目前。異縣少朋從，我行復迍邅。向不逢此君，孤舟已言旋。明日又分首，風濤還眇然。,
酬衛八雪中見寄,高適,季冬憶淇上，落日歸山樊。舊宅帶流水，平田臨古村。雪中望來信，醉裡開衡門。果得希代寶，緘之那可論。,
送張瑤貶五谿尉,高適,他日維楨幹，明時懸鏌鋣。江山遙去國，妻子獨還家。離別無嫌遠，沉浮勿強嗟。南登有詞賦，知爾吊長沙。,
和崔二少府登楚丘城作,高適,故人亦不遇，異縣久棲託。辛勤失路意，感嘆登樓作。清晨眺原野，獨立窮寥廓。雲散芒碭山，水還睢陽郭。繞樑即襟帶，封衛多漂泊。事古悲城池，年豐愛墟落。相逢俱未展，攜手空蕭索。何意千里心，仍求百金諾。公侯皆我輩，動用在謀略。聖心思賢才，朅來刈葵藿。,
同呂員外酬田著作幕門軍西宿盤山秋夜作,高適,磧路天早秋，邊城夜應永。遙傳戎旅作，已報關山冷。上將頓盤阪，諸軍遍泉井。綢繆閫外書，慷慨幕中請。能使勳業高，動令氛霧屏。遠途能自致，短步終難騁。羽翮時一看，窮愁始三省。人生感然諾，何啻若形影。白髮知苦心，陽春見佳境。星河連塞絡，刁斗兼山靜。憶君霜露時，使我空引領。,
酬祕書弟兼寄幕下諸公,高適,亞相膺時傑，群才遇良工。翩翩幕下來，拜賜甘泉宮。信知命世奇，適會非常功。侍御執邦憲，清詞煥春叢。末路望繡衣，他時常發矇。孰雲三軍壯，懼我彈射雄。誰謂萬里遙，在我樽俎中。光祿經濟器，精微自深衷。前席屢榮問，長城兼在躬。高縱激頹波，逸翮馳蒼穹。將副節制籌，欲令沙漠空。司業志應徐，雅度思衝融。相思三十年，憶昨猶兒童。今來抱青紫，忽若披鵷鴻。說劍增慷慨，論交持始終。祕書即吾門，虛白無不通。多才陸平原，碩學鄭司農。獻封到關西，獨步歸山東。永意久知處，嘉言能亢宗。客從樑宋來，行役隨轉蓬。酬贈欣元弟，憶賢瞻數公。遊鱗戲滄浪，鳴鳳棲梧桐。並負垂天翼，俱乘破浪風。眈眈天府間，偃仰誰敢同。何意構廣廈，翻然顧雕蟲。應知阮步兵，惆悵此途窮。,
同諸公登慈恩寺浮圖,高適,香界泯群有，浮圖豈諸相。登臨駭孤高，披拂欣大壯。言是羽翼生，迥出虛空上。頓疑身世別，乃覺形神王。宮闕皆戶前，山河盡檐向。秋風昨夜至，秦塞多清曠。千里何蒼蒼，五陵鬱相望。盛時慚阮步，末宦知周防。輸效獨無因，斯焉可遊放。,
苦雪四首,高適,二月猶北風，天陰雪冥冥。寥落一室中，悵然慚百齡。苦愁正如此，門柳復青青。惠連發清興，袁安念高臥。餘故非斯人，為性兼懶惰。賴茲尊中酒，終日聊自過。濛濛灑平陸，淅瀝至幽居。且喜潤群物，焉能悲斗儲。故交久不見，鳥雀投吾廬。孰雲久閒曠，本自保知寡。窮巷獨無成，春條只盈把。安能羨鵬舉，且欲歌牛下。乃知古時人，亦有如我者。,
"同河南李少尹畢員外宅夜飲,時洛陽告捷,遂作",高適,故人美酒勝濁醪，故人清詞合風騷。長歌滿酌惟吾曹，高談正可揮麈毛。半醉忽然持蟹螯，洛陽告捷傾前後。武侯腰間印如鬥，郎官無事時飲酒。杯中綠蟻吹轉來，甕上飛花拂還有。前年持節將楚兵，去年留司在東京，今年復拜二千石，盛夏五月西南行。彭門劍門蜀山裡，昨逢軍人劫奪我，到家但見妻與子。賴得飲君春酒數十杯，不然令我愁欲死。,
別從甥萬盈,高適,諸生曰萬盈，四十乃知名。宅相予偏重，家丘人莫輕。美才應自料，苦節豈無成。莫以山田薄，今春又不耕。,
同李員外賀哥舒大夫破九曲之作,高適,遙傳副丞相，昨日破西蕃。作氣群山動，揚軍大旆翻。奇兵邀轉戰，連孥絕歸奔。泉噴諸戎血，風驅死虜魂。頭飛攢萬戟，面縛聚轅門。鬼哭黃埃暮，天愁白日昏。石城與巖險，鐵騎皆雲屯。長策一言決，高蹤百代存。威稜懾沙漠，忠義感乾坤。老將黯無色，儒生安敢論。解圍憑廟算，止殺報君恩。唯有關河渺，蒼茫空樹墩。,
同郭十題楊主簿新廳,高適,華館曙沈沈，惟良正在今。用材兼柱石，聞物象高深。更得芝蘭地，兼營枳棘林。向風扃戟戶，當署近棠陰。勿改安卑節，聊閒理劇心。多君有知己，一和郢中吟。,
薊門行五首,高適,薊門逢古老，獨立思氛氳。一身既零丁，頭鬢白紛紛。勳庸今已矣，不識霍將軍。漢家能用武，開拓窮異域。戍座厭糠核，降胡飽衣食。關亭試一望，吾欲淚沾臆。邊城十一月，雨雪亂霏霏。元戎號令嚴，人馬亦輕肥。羌胡無盡日，征戰幾時歸。幽州多騎射，結髮重橫行。一朝事將軍，出入有聲名。紛紛獵秋草，相向角弓鳴。黯黯長城外，日沒更煙塵。胡騎雖憑陵，漢兵不顧身。古樹滿空塞，黃雲愁殺人。,
過盧明府有贈,高適,良吏不易得，古人今可傳。靜然本諸己，以此知其賢。我行挹高風，羨爾兼少年。胸懷豁清夜，史漢如流泉。明日復行春，逶迤出郊壇。登高見百里，桑野鬱芊芊。時平俯鵲巢，歲熟多人煙。奸猾唯閉戶，逃亡歸種田。回軒自郭南，老幼滿馬前。皆賀蠶農至，而無徭役牽。君觀黎庶心，撫之誠萬全。何幸逢大道，願言烹小鮮。能奏明廷主，一試武城弦。,
單父逢鄧司倉覆倉庫，因而有贈,高適,邦牧今坐嘯，群賢趨紀綱。四人忽不擾，耕者遙相望。粲粲府中妙，授詞如履霜。炎炎伏熱時，草木無晶光。匹馬度睢水，清風何激揚。校緡閱帑藏，發廩欣斯箱。邂逅得相逢，歡言至夕陽。開襟自公餘，載酒登琴堂。舉杯挹山川，寓目窮毫芒。白鳥向田盡，青蟬歸路長。醉中不惜別，況乃正遊樑。,
薊門不遇王之渙、郭密之，因以留贈,高適,適遠登薊丘，茲晨獨搔屑。賢交不可見，吾願終難說。迢遞千里遊，羈離十年別。才華仰清興，功業嗟芳節。曠蕩阻雲海，蕭條帶風雪。逢時事多謬，失路心彌折。行矣勿重陳，懷君但愁絕。,
和賀蘭判官望北海作,高適,聖代務平典，輶軒推上才。迢遙溟海際，曠望滄波開。四牡未遑息，三山安在哉。巨鰲不可釣，高浪何崔嵬。湛湛朝百穀，茫茫連九垓。挹流納廣大，觀異增遲迴。日出見魚目，月圓知蚌胎。跡非想像到，心以精靈猜。遠色帶孤嶼，虛聲涵殷雷。風行越裳貢，水遏天吳災。攬轡隼將擊，忘機鷗復來。緣情韻騷雅，獨立遺塵埃。吏道竟殊用，翰林仍忝陪。長鳴謝知己，所愧非龍媒。,
同呂判官從哥舒大夫破洪濟城回，登積石軍多,高適,塞口連濁河，轅門對山寺。寧知鞍馬上，獨有登臨事。七級凌太清，千崖列蒼翠。飄飄方寓目，想像見深意。高興殊未平，涼風颯然至。拔城陣雲合，轉旆胡星墜。大將何英靈，官軍動天地。君懷生羽翼，本欲附騏驥。款段苦不前，青冥信難致。一歌陽春後，三嘆終自愧。,
題尉遲將軍新廟,高適,周室既板蕩，賊臣立嬰兒。將軍獨激昂，誓欲酬恩私。孤城日無援，高節終可悲。家國共淪亡，精魂空在斯。沉沉積冤氣，寂寂無人知。良牧懷深仁，與君建明祠。父子俱血食，軒車每逶迤。我來薦蘋蘩，感嘆興此詞。晨光上階闥，殺氣翻旌旗。明明幽冥理，至誠信莫欺。唯夫二千石，多慶方自茲。,
送蔡山人,高適,東山布衣明古今，自言獨未逢知音。識者閱見一生事，到處豁然千里心。看書學劍長辛苦，近日方思謁明主。斗酒相留醉復醒，悲歌數年淚如雨。丈夫遭遇不可知，買臣主父皆如斯。我今蹭蹬無所似，看爾崩騰何若為。,
贈杜二拾遺,高適,傳道招提客，詩書自討論。佛香時入院，僧飯屢過門。聽法還應難，尋經剩欲翻。草玄今已畢，此外復何言。,
宋中別司功叔，各賦一物得商丘,高適,商丘試一望，隱隱帶秋天。地與辰星在，城將大路遷。干戈悲昔事，墟落對窮年。即此傷離緒，悽悽賦酒筵。,
送兵到薊北,高適,積雪與天迥，屯軍連塞愁。誰知此行邁，不為覓封侯。,
同群公題張處士菜園,高適,耕地桑柘間，地肥菜常熟。為問葵藿資，何如廟堂肉。,
酬司空璲少府,高適,飄颻未得意，感激與誰論。昨日遇夫子，仍欣吾道存。江山滿詞賦，札翰起涼溫。吾見風雅作，人知德業尊。驚飆蕩萬木，秋氣屯高原。燕趙何蒼茫，鴻雁來翩翻。此時與君別，握手欲無言。,
同群公秋登琴臺,高適,古蹟使人感，琴臺空寂寥。靜然顧遺塵，千載如昨朝。臨眺自茲始，群賢久相邀。德與形神高，孰知天地遙。四時何倏忽，六月鳴秋蜩。永珍歸白帝，平川橫赤霄。猶是對夏伏，幾時有涼飆。燕雀滿檐楹，鴻鵠摶扶搖。物性各自得，我心在漁樵。兀然還復醉，尚握尊中瓢。,
送田少府貶蒼梧,高適,沉吟對遷客，惆悵西南天。昔為一官未得意，今向萬里令人憐。念茲斗酒成暌間，停舟嘆君日將晏。遠樹應憐北地春，行人卻羨南歸雁。丈夫窮達未可知，看君不合長數奇。江山到處堪乘興，楊柳青青那足悲。,
崔司錄宅燕大理李卿,高適,多雨殊未已，秋雲更沉沉。洛陽故人初解印，山東小吏來相尋。上卿才大名不朽，早朝至尊暮求友。豁達常推海內賢，殷勤但酌尊中酒。飲醉欲言歸剡溪，門前駟馬光照衣。路傍觀者徒唧唧，我公不以為是非。,
別韋五,高適,徒然酌杯酒，不覺散人愁。相識仍遠別，欲歸翻旅遊。夏雲滿郊甸，明月照河洲。莫恨征途遠，東看漳水流。,
同群公登濮陽聖佛寺閣,高適,落日登臨處，悠然意不窮。佛因初地識，人覺四天空。來雁清霜後，孤帆遠樹中。裴回傷寓目，蕭索對寒風。,
初至封丘作,高適,可憐薄暮宦遊子，獨臥虛齋思無已。去家百里不得歸，到官數日秋風起。,
酬李少府,高適,出塞魂屢驚，懷賢意難說。誰知吾道間，乃在客中別。日夕捧瓊瑤，相思無休歇。伊人雖薄宦，舉代推高節。述作凌江山，聲華滿冰雪。一登薊丘上，四顧何慘烈。,
酬龐十兵曹,高適,憶昔遊京華，自言生羽翼。懷書訪知己，末路空相識。許國不成名，還家有慚色。託身從畎畝，浪跡初自得。雨澤感天時，耕耘忘帝力。同人洛陽至，問我睢水北。遂爾款津涯，淨然見胸臆。高談懸物象，逸韻投翰墨。別岸迥無垠，海鶴鳴不息。樑城多古意，攜手共悽惻。懷賢想鄒枚，登高思荊棘。世情惡疵賤，之子憐孤直。酬贈感並深，離憂豈終極。,
送崔錄事赴宣城,高適,大國非不理，小官皆用才。欲行宣城印，住飲洛陽杯。晚景為人別，長天無鳥回。舉帆風波渺，倚棹江山來。羨爾兼乘興，蕪湖千里開。,
寄宿田家,高適,田家老翁住東陂，說道平生隱在茲。鬢白未曾記日月，山青每到識春時。門前種柳深成巷，野谷流泉添入池。牛壯日耕十畝地，人閒常掃一茅茨。客來滿酌清尊酒，感興平吟才子詩。巖際窟中藏鼴鼠，潭邊竹裡隱鸕鶿。村墟日落行人少，醉後無心怯路歧。今夜只應還寄宿，明朝拂曙與君辭。,
同李九士曹觀壁畫雲作,高適,始知帝鄉客，能畫蒼梧雲。秋天萬里一片色，只疑飛盡猶氛氳。,
送白少府送兵之隴右,高適,踐更登隴首，遠別指臨洮。為問關山事，何如州縣勞。軍容隨赤羽，樹色引青袍。誰斷單于臂，今年太白高。,
別劉大校書,高適,昔日京華去，知君才望新。應猶作賦好，莫嘆在官貧。且復傷遠別，不然愁此身。清風幾萬裡，江上一歸人。,
使青夷軍入居庸三首,高適,匹馬行將久，征途去轉難。不知邊地別，只訝客衣單。溪冷泉聲苦，山空木葉幹。莫言關塞極，雲雪尚漫漫。古鎮青山口，寒風落日時。巖巒鳥不過，冰雪馬堪遲。出塞應無策，還家賴有期。東山足鬆桂，歸去結茅茨。登頓驅徵騎，棲遲愧寶刀。遠行今若此，微祿果徒勞。絕阪水連下，群峰雲共高。自堪成白首，何事一青袍。,
秦中送李九赴越,高適,攜手望千里，於今將十年。如何每離別，心事復迍邅。適越雖有以，出關終耿然。愁霖不可向，長路或難前。吳會獨行客，山陰秋夜船。謝家徵故事，禹穴訪遺編。鏡水君所憶，蓴羹餘舊便。歸來莫忘此，兼示濟江篇。,
鉅鹿贈李少府,高適,李侯雖薄宦，時譽何籍籍。駿馬常借人，黃金每留客。投壺華館靜，縱酒涼風夕。即此遇神仙，吾欣知損益。,
酬馬八郊古見贈,高適,深崖無綠竹，秀色徒氛氳。時代種桃李，無人顧此君。奈何冰雪操，尚與蒿萊群。願託靈仙子，一聲吹入雲。,
魯西至東平,高適,沙岸拍不定，石橋水橫流。問津見魯俗，懷古傷家丘。寥落千載後，空傳褒聖侯。,
題李別駕壁,高適,去鄉不遠逢知己，握手相歡得如此。禮樂遙傳魯伯禽，賓客爭過魏公子。酒筵暮散明月上，櫪馬長鳴春風起。一生稱意能幾人，今日從君問終始。,
平臺夜遇李景參有別,高適,離心忽悵然，策馬對秋天。孟諸薄暮涼風起，歸客相逢渡睢水。昨時攜手已十年，今日分途各千里。歲物蕭條滿路歧，此行浩蕩令人悲。家貧羨爾有微祿，欲往從之何所之。,
部落曲,高適,蕃軍傍塞遊，代馬噴風秋。老將垂金甲，閼支著錦裘。雕戈蒙豹尾，紅旆插狼頭。日暮天山下，鳴笳漢使愁。,
河西送李十七,高適,邊城多遠別，此去莫徒然。問禮知才子，登科及少年。出門看落日，驅馬向秋天。高價人爭重，行當早著鞭。,
送崔功曹赴越,高適,傳有東南別，題詩報客居。江山知不厭，州縣復何如。莫恨吳歈曲，嘗看越絕書。今朝欲乘興，隨爾食鱸魚。,
贈別褚山人,高適,攜手贈將行，山人道姓名。光陰薊子訓，才術褚先生。牆上梨花白，尊中桂酒清。洛陽無二價，猶是慕風聲。,
送裴別將之安西,高適,絕域眇難躋，悠然信馬蹄。風塵經跋涉，搖落怨暌攜。地出流沙外，天長甲子西。少年無不可，行矣莫悽悽。,
酬陸少府,高適,朝臨淇水岸，還望衛人邑。別意在山阿，征途背原隰。蕭蕭前村口，唯見轉蓬入。水渚人去遲，霜天雁飛急。固應不遠別，所與路未及。欲濟川上舟，相思空佇立。,
同群公題鄭少府田家（此公昔任白馬尉，今寄,高適,鄭侯應悽惶，五十頭盡白。昔為南昌尉，今作東郡客。與語多遠情，論心知所益。秋林既清曠，窮巷空淅瀝。蝶舞園更閒，雞鳴日雲夕。男兒未稱意，其道固無適。勸君且杜門，勿嘆人事隔。,
同敬八、盧五泛河間清河,高適,清川在城下，沿泛多所宜。同濟愜數公，玩物欣良時。飄颻波上興，燕婉舟中詞。昔陟乃平原，今來忽漣漪。東流達滄海，西流延滹池。雲樹共晦明，井邑相逶迤。稍隨歸月帆，若與沙鷗期。漁父更留我，前潭水未滋。,
同群公出獵海上,高適,畋獵自古昔，況伊心賞俱。偶與群公遊，曠然出平蕪。層陰漲溟海，殺氣窮幽都。鷹隼何翩翩，馳驟相傳呼。豺狼竄榛莽，麋鹿罹艱虞。高鳥下騂弓，困獸鬥匹夫。塵驚大澤晦，火燎深林枯。失之有餘恨，獲者無全驅。咄彼工拙間，恨非指蹤徒。猶懷老氏訓，感嘆此歡娛。,
同韓四、薛三東亭玩月,高適,遠遊悵不樂，茲賞吾道存。款曲故人意，辛勤清夜言。東亭何寥寥，佳境無朝昏。階墀近洲渚，戶牖當郊原。矧乃窮周旋，遊時怡討論。樹陰蕩瑤瑟，月氣延清尊。明河帶飛雁，野火連荒村。對此更愁予，悠哉懷故園。,
三君詠·魏鄭公（徵）,高適,鄭公經綸日，隋氏風塵昏。濟代取高位，逢時敢直言。道光先帝業，義激舊君恩。寂寞臥龍處，英靈千載魂。,
三君詠·郭代公（元振）,高適,代公實英邁，津涯浩難識。擁兵抗矯徵，仗節歸有德。縱橫負才智，顧盼安社稷。流落勿重陳，懷哉為悽惻。,
三君詠·狄樑公（仁杰）,高適,樑公乃貞固，勳烈垂竹帛。昌言太后朝，潛運儲君策。待賢開相府，共理登方伯。至今青雲人，猶是門下客。,
魯郡途中遇徐十八錄事（時此公學王書嗟別）,高適,誰謂嵩潁客，遂經鄒魯鄉。前臨少昊墟，始覺東蒙長。獨行豈吾心，懷古激中腸。聖人久已矣，遊夏遙相望。裴回野澤間，左右多悲傷。日出見闕里，川平知汶陽。弱冠負高節，十年思自強。終然不得意，去去任行藏。,
九日酬顏少府,高適,檐前白日應可惜，籬下黃花為誰有。行子迎霜未授衣，主人得錢始沽酒。蘇秦憔悴人多厭，蔡澤棲遲世看醜。縱使登高只斷腸，不如獨坐空搔首。,
留別鄭三、韋九兼洛下諸公,高適,憶昨相逢論久要，顧君哂我輕常調。羈旅雖同白社遊，詩書已作青雲料。蹇質蹉跎竟不成，年過四十尚躬耕。長歌達者杯中物，大笑前人身後名。幸逢明盛多招隱，高山大澤徵求盡。此時亦得辭漁樵，青袍裹身荷聖朝。犁牛釣竿不復見，縣人邑吏來相邀。遠路鳴蟬秋興發，華堂美酒離憂銷。不知何日更攜手，應念茲晨去折腰。,
見薛大臂鷹作（一作李白）,高適,寒楚十二月，蒼鷹八九毛。寄言燕雀莫相啅，自有云霄萬里高。,
塞下曲（賀蘭作）,高適,君不見芳樹枝，春花落盡蜂不窺。君不見樑上泥，秋風始高燕不棲。蕩子從軍事征戰，蛾眉嬋娟守空閨。獨宿自然堪下淚，況復時聞鳥夜啼。,
途中寄徐錄事（比以王書見贈）,高適,落日風雨至，秋天鴻雁初。離憂不堪比，旅館復何如。君又幾時去，我知音信疏。空多篋中贈，長見右軍書。,
送蔡十二之海上（時在衛中）,高適,黯然何所為，相對但悲酸。季弟念離別，賢兄救急難。河流冰處盡，海路雪中寒。尚有南飛雁，知君不忍看。,
同崔員外、綦毋拾遺九日宴京兆府李士曹,高適,今日好相見，群賢仍廢曹。晚晴催翰墨，秋興引風騷。絳葉擁虛砌，黃花隨濁醪。閉門無不可，何事更登高。,
同顏六少府旅宦秋中之作,高適,傳君昨夜悵然悲，獨坐新齋木落時。逸氣舊來凌燕雀，高才何得混妍媸。跡留黃綬人多嘆，心在青雲世莫知。不是鬼神無正直，從來州縣有瑕疵。,
留上李右相（一作奉贈李右相林甫）,高適,風俗登淳古，君臣挹大庭。深沉謀九德，密勿契千齡。獨立調元氣，清心豁窅冥。本枝連帝系，長策冠生靈。傅說明殷道，蕭何律漢刑。鈞衡持國柄，柱石總朝經。隱軫江山藻，氛氳鼎鼐銘。興中皆白雪，身外即丹青。江海呼窮鳥，詩書問聚螢。吹噓成羽翼，提握動芳馨。倚伏悲還笑，棲遲醉復醒。恩榮初就列，含育忝宵形。有竊丘山惠，無時枕蓆寧。壯心瞻落景，生事感浮萍。莫以才難用，終期善易聽。未為門下客，徒謝少微星。,
奉酬睢陽路太守見贈之作,高適,盛才膺命代，高價動良時。帝簡登藩翰，人和發詠思。神仙去華省，鵷鷺憶丹墀。清淨能無事，優遊即賦詩。江山紛想像，雲物共萎蕤。逸氣劉公幹，玄言向子期。多慚汲引速，翻愧激昂遲。相馬知何限，登龍反自疑。風塵吏道迫，行邁旅心悲。拙疾徒為爾，窮愁欲問誰。秋庭一片葉，朝鏡數莖絲。州縣甘無取，丘園悔莫追。瓊瑤生篋笥，光景借茅茨。他日青霄裡，猶應訪所知。,
同熊少府題盧主簿茅齋（廬兼有人倫）,高適,虛院野情在，茅齋秋興存。孝廉趨下位，才子出高門。乃繼幽人靜，能令學者尊。江山歸謝客，神鬼下劉根。階樹時攀折，窗書任討論。自堪成獨往，何必武陵源。,
和王七玉門關聽吹笛（一作塞上聞笛）,高適,胡人吹笛戍樓間，樓上蕭條海月閒。借問落梅凡幾曲，從風一夜滿關山。,
東平留贈狄司馬（曾與田安西充判官）,高適,古人無宿諾，茲道以為難。萬里赴知己，一言誠可嘆。馬蹄經月窟，劍術指樓蘭。地出北庭盡，城臨西海寒。森然瞻武庫，則是弄儒翰。入幕綰銀綬，乘軺兼鐵冠。練兵日精銳，殺敵無遺殘。獻捷見天子，論功俘可汗。激昂丹墀下，顧盼青雲端。誰謂縱橫策，翻為權勢幹。將軍既坎壈，使者亦辛酸。耿介挹三事，羈離從一官。知君不得意，他日會鵬摶。,
寄孟五少府,高適,秋氣落窮巷，離憂兼暮蟬。後時已如此，高興亦徒然。知君念淹泊，憶我屢周旋。徵路見來雁，歸人悲遠天。平生感千里，相望在貞堅。,
奉酬北海李太守丈人夏日平陰亭,高適,天子股肱守，丈人山嶽靈。出身侍丹墀，舉翮凌青冥。當昔皇運否，人神俱未寧。諫官莫敢議，酷吏方專刑。谷永獨言事，匡衡多引經。兩朝納深衷，萬乘無不聽。盛烈播南史，雄詞豁東溟。誰謂整隼旟，翻然憶柴扃。寄書汶陽客，回首平陰亭。開封見千里，結念存百齡。隱軫江山麗，氛氳蘭茝馨。自憐遇時休，漂泊隨流萍。春野變木德，夏天臨火星。一生徒羨魚，四十猶聚螢。從此日閒放，焉能懷拾青。,
酬鴻臚裴主簿雨後睢陽北樓見贈之作（一作王,高適,暮霞照新晴，歸雲猶相逐。有懷晨昏暇，相見登眺目。問禮侍彤襜，題詩訪茅屋。高樓多古今，陳事滿陵谷。地久微子封，臺餘孝王築。裴回顧霄漢，豁達俯川陸。遠水對秋城，長天向喬木。公門何清淨，列戟森已肅。不嘆攜手稀，恆思著鞭速。終當拂羽翰，輕舉隨鴻鵠。,
宋中別周、樑、李三子,高適,曾是不得意，適來兼別離。如何一尊酒，翻作滿堂悲。周子負高價，樑生多逸詞。周旋樑宋間，感激建安時。白雪正如此，青雲無自疑。李侯懷英雄，骯髒乃天資。方寸且無間，衣冠當在斯。俱為千里遊，忽念兩鄉辭。且見壯心在，莫嗟攜手遲。涼風吹北原，落日滿西陂。露下草初白，天長雲屢滋。我心不可問，君去定何之。京洛多知己，誰能憶左思。,
宋中送族侄式顏（時張大夫貶括州使人召式顏,高適,大夫擊東胡，胡塵不敢起。胡人山下哭，胡馬海邊死。部曲盡公侯，輿臺亦朱紫。當時有勳業，末路遭讒毀。轉旆燕趙間，剖符括蒼裡。弟兄莫相見，親族遠枌梓。不改青雲心，仍招布衣士。平生懷感激，本欲候知己。去矣難重陳，飄然自茲始。遊樑且未遇，適越今何以。鄉山西北愁，竹箭東南美。崢嶸縉山外，蒼莽幾千裡。旅雁悲啾啾，朝昏孰雲已。登臨多瘴癘，動息在風水。雖有賢主人，終為客行子。我攜一尊酒，滿酌聊勸爾。勸爾惟一言，家聲勿淪滓。,讚美詩
送杜少府之任蜀川,王勃,城闕輔三秦，風煙望五津。與君離別意，同是宦遊人。海記憶體知已，天涯若比鄰。無為在歧路，兒女共沾巾。,送別詩，友情詩，哲理詩，唐詩三百首，初中
滕王閣詩,王勃,滕王高閣臨江渚，佩玉鳴鸞罷歌舞。畫棟朝飛南浦雲，珠簾暮卷西山雨。閒雲潭影日悠悠，物換星移幾度秋。閣中帝子今安在？檻外長江空自流！,懷古詩，詠史詩
山中,王勃,長江悲已滯，萬里念將歸。況屬高風晚，山山黃葉飛。,山水詩，思鄉詩，思念詩
詠風,王勃,肅肅涼景生，加我林壑清。驅煙尋澗戶，卷霧出山楹。去來固無跡，動息如有情。日落山水靜，為君起鬆聲。,
詠風,王勃,肅肅涼風生，加我林壑清。驅煙尋澗戶，卷霧出山楹。去來固無跡，動息如有情。日落山水靜，為君起鬆聲。　,描寫風，讚美詩
別薛華,王勃,送送多窮路，遑遑獨問津。悲涼千里道，悽斷百年身。心事同漂泊，生涯共苦辛。無論去與住，俱是夢中人。,
樂府雜曲·鼓吹曲辭·臨高臺,王勃,臨高臺，高臺迢遞絕浮埃。瑤軒綺構何崔嵬，鸞歌鳳吹清且哀。俯瞰長安道，萋萋御溝草。斜對甘泉路，蒼蒼茂陵樹。高臺四望同，帝鄉佳氣鬱蔥蔥。紫閣丹樓紛照耀，璧房錦殿相玲瓏。東彌長樂觀，西指未央宮。赤城映朝日，綠樹搖春風。旗亭百隧開新市，甲第千甍分戚里。朱輪翠蓋不勝春，疊榭層楹相對起。復有青樓大道中，繡戶文窗雕綺櫳。錦衾夜不襞，羅帷晝未空。歌屏朝掩翠，妝鏡晚窺紅。為君安寶髻，蛾眉罷花叢。塵間狹路黯將暮，雲間月色明如素。鴛鴦池上兩兩飛，鳳凰樓下雙雙度。物色正如此，佳期那不顧。銀鞍繡轂盛繁華，可憐今夜宿娼家。娼家少婦不須顰，東園桃李片時春。君看舊日高臺處，柏樑銅雀生黃塵。,
倬彼我係,王勃,倬彼我係，出自有周。分疆錫社，派別支流。居衛仕宋，臣嬴相劉。乃武乃文，或公或侯。晉歷崩坼，衣冠擾弊。粵自太原，播徂江澨。禮喪賢隱，時屯道閉。王室如毀，生人多殪。伊我有器，思逢其主。自東施西，擇木開宇。田彼河曲，家乎汾浦。天未厭亂，吾將誰輔。伊我祖德，思濟九埏。不常厥所，於茲五遷。欲及時也，夫豈願焉。其位雖屈，其言則傳。爰述帝制，大搜王道。曰天曰人，是祖是考。禮樂鹹苦，詩書具草。貽厥孫謀，永為家寶。伊餘小子，信慚明哲。彼網有條，彼車有轍。思屏人事，克終前烈。于嗟代網，卒餘來紲。來紲伊何，謂餘曰仕。我瞻先達，三十方起。夫豈不懷，高山仰止。願言毓德，啜菽飲水。有鳥反哺，其聲嗷嗷。言念舊德，憂心忉忉。今我不養，歲月其滔。黽俯從役，豈敢告勞。從役伊何，薄求卑位。告勞伊何，來參卿事。名存實爽，負信愆義。靜言遐思，中心是愧。,
江亭夜月送別二首,王勃,江送巴南水，山橫塞北雲。津亭秋月夜，誰見泣離群。亂煙籠碧砌，飛月向南端。寂寂離亭掩，江山此夜寒。,送別詩，描寫秋天
九日,王勃,九日重陽節，開門有菊花。不知來送酒，若個是陶家。,
仲春郊外,王勃,東園垂柳徑，西堰落花津。物色連三月，風光絕四鄰。鳥飛村覺曙，魚戲水知春。初晴山院裡，何處染囂塵。,
忽夢遊仙,王勃,僕本江上客，牽跡在方內。寤寐霄漢間，居然有靈對。翕爾登霞首，依然躡雲背。電策驅龍光，煙途儼鸞態。乘月披金帔，連星解瓊珮。浮識俄易歸，真遊邈難再。寥廓沉遐想，周遑奉遺誨。流俗非我鄉，何當釋塵昧。,
別人四首,王勃,久客逢餘閏，他鄉別故人。自然堪下淚，誰忍望征塵。江上風煙積，山幽雲霧多。送君南浦外，還望將如何。桂軺雖不駐，蘭筵幸未開。林塘風月賞，還待故人來。霜華淨天末，霧色籠江際。客子常畏人，何為久留滯。,
寒夜思友三首,王勃,久別侵懷抱，他鄉變容色。月下調鳴琴，相思此何極。雲間徵思斷，月下歸愁切。鴻雁西南飛，如何故人別。朝朝翠山下，夜夜蒼江曲。復此遙相思，清尊湛芳綠。,
蜀中九日,王勃,九月九日望鄉臺，他席他鄉送客杯。人情已厭南中苦，鴻雁那從北地來。,重陽節，思鄉詩
聖泉宴,王勃,披襟乘石磴，列籍俯春泉。蘭氣薰山酌，鬆聲韻野弦。影飄垂葉外，香度落花前。興洽林塘晚，重巖起夕煙。,
郊興,王勃,空園歌獨酌，春日賦親居。澤蘭侵小徑，河柳覆長渠。雨去花光溼，風歸葉影疏。山人不惜醉，唯畏綠尊虛。,
郊園即事,王勃,煙霞春旦賞，松竹故年心。斷山疑畫障，懸溜瀉鳴琴。草遍南亭合，花開北院深。閒居饒酒賦，隨興欲抽簪。,
餞韋兵曹,王勃,徵驂臨野次，別袂慘江垂。川霽浮煙斂，山明落照移。鷹風凋晚葉，蟬露泣秋枝。亭皋分遠望，延想間雲涯。,
郊園即事,王勃,煙霞春旦賞，松竹故年心。斷山疑畫障，縣溜瀉鳴琴。草遍南亭合，花開北院深。閒居饒酒賦，隨興欲抽簪。,
懷仙,王勃,鶴岑有奇徑，麟洲富仙家。紫泉漱珠液，玄巖列丹葩。常希披塵網，眇然登雲車。鸞情極霄漢，鳳想疲煙霞。道存蓬瀛近，意愜朝市賒。無為坐惆悵，虛此江上華。,
上巳浮江宴韻得址字,王勃,披觀玉京路，駐賞金臺址。逸興懷九仙，良辰傾四美。鬆吟白雲際，桂馥青溪裡。別有江海心，日暮情何已。,
散關晨度,王勃,關山凌旦開，石路無塵埃。白馬高譚去，青牛真氣來。重門臨巨壑，連揀起崇隈。即今揚策度，非是棄繻回。,
重別薛華,王勃,明月沉珠浦，風飄濯錦川。樓臺臨絕岸，洲渚亙長天。旅泊成千裡，柏遑共百年。窮途唯有淚，還望獨潸然。,
麻平晚行,王勃,百年懷土望，千里倦遊情。高低尋戍道，遠近聽泉聲。澗葉才分色，山花不辨名。羈心何處盡，風急暮猿清。,
相和歌辭·採蓮歸,王勃,採蓮歸，綠水芙蓉衣，秋風起浪鳧雁飛。桂棹蘭橈下長浦，羅裙玉腕搖輕櫓。葉嶼花潭極望平，江謳越吹相思苦。相思苦，佳期不可駐。塞外征夫猶未還，江南採蓮今已暮。今已暮，摘蓮花，今渠那必盡倡家。官道城南把桑葉，何如江上採蓮花。蓮花復蓮花，花葉何重迭。葉翠本羞眉，花紅強如頰。佳人不茲期，悵望別離時。牽花憐共蒂，折藕愛連絲。故情何處所，新物徒華滋。不惜南津交佩解，還羞北海雁書遲。採蓮歌有節，採蓮夜未歇。正逢浩蕩江上風，又值徘徊江上月。蓮浦夜相逢，吳姬越女何丰茸。共問寒江千里外，徵客關山更幾重。,
始平晚息,王勃,觀闕長安近，江山蜀路賒。客行朝復夕，無處是鄉家。,
出境遊山二首,王勃,源水終無路，山阿若有人。驅羊先動石，走兔欲投巾。洞晚秋泉冷，巖朝古樹新。峰斜連鳥翅，磴疊上魚鱗。化鶴千齡早，元龜六代春。浮雲今可駕，滄海自成塵。振翮凌霜吹，正月佇天潯。回鑣凌翠壑，飛軫控青岑。巖深靈灶沒，澗毀石渠沉。宮闕雲間近，江山物外臨。玉壇棲暮夜，珠洞結秋陰。蕭蕭離俗影，擾擾望鄉心。誰意山遊好，屢傷人事侵。,
春日宴樂遊園賦韻得接字,王勃,帝裡寒光盡，神皋春望浹。梅郊落晚英，柳甸驚初葉。流水抽奇弄，崩雲灑芳牒。清尊湛不空，暫喜平生接。,
山亭夜宴,王勃,桂宇幽襟積，山亭涼夜永。森沉野徑寒，肅穆巖扉靜。竹晦南汀色，荷翻北潭影。清興殊示闌，林端照初景。,
山居晚眺贈王道士,王勃,金壇疏俗宇，玉洞侶仙群。花枝棲晚露，峰葉度晴雲。斜照移山影，回沙擁籀文。琴尊方待興，竹樹已迎曛。,
春日還郊,王勃,閒情兼嘿語，攜杖赴巖泉。草綠縈新帶，榆青綴古錢。魚床侵岸水，鳥路入山煙。還題平子賦，花樹滿春田。,
雜曲歌辭·雜曲,王勃,智瓊神女，來訪文君。蛾眉始約，羅袖初薰。歌齊曲韻，舞亂行分。若向陽臺薦枕，何啻得勝朝雲。,
春莊,王勃,山中蘭葉徑，城外李桃園。豈知人事靜，不覺鳥聲喧。,
遊梵宇三覺寺,王勃,杏閣披青磴，雕臺控紫岑。葉齊山路狹，花積野壇深。蘿幌棲禪影，鬆門聽梵音。遽忻陪妙躅，延賞滌煩襟。,
臨江二首,王勃,泛泛東流水，飛飛北上塵。歸驂將別棹，俱是倦遊人。去驂嘶別路，歸棹隱寒洲。江皋木葉下，應想故城秋。,
秋江送別二首,王勃,早是他鄉值早秋，江亭明月帶江流。已覺逝川傷別念，復看津樹隱離舟。歸舟歸騎儼成行，江南江北互相望。誰謂波瀾才一水，已覺山川是兩鄉。,
寒夜懷友雜體二首,王勃,北山煙霧始茫茫，南津霜月正蒼蒼。秋深客思紛無已，復值徵鴻中夜起。復閤重樓向浦開，秋風明月度江來。故人故情懷故宴，相望相思不相見。,
八仙徑,王勃,柰園欣八正，鬆巖訪九仙。援蘿窺霧術，攀林俯雲煙。代北鸞驂至，遼西鶴騎旋。終希脫塵網，連翼下芝田。,
早春野望,王勃,江曠春潮白，山長曉岫青。他鄉臨睨極，花柳映邊亭。,
九日懷封元寂,王勃,九日郊原望，平野遍霜威。蘭氣添新酌，花香染別衣。九秋良會少，千里故人稀。今日龍山外，當憶雁書歸。,
雜曲歌辭·秋夜長,王勃,秋夜長，殊未央，月明白露澄清光，層城綺閣遙相望。遙相望，川無樑，北風受節雁南翔，崇蘭委質時菊芳。鳴環曳履出長廊，為君秋夜搗衣裳。纖羅對鳳凰，丹綺雙鴛鴦。調砧亂杵思自傷。思自傷，征夫萬里戍他鄉。鶴關音信斷，龍門道路長。所在天一方，寒衣徒自香。,
相和歌辭·江南弄,王勃,江南弄，巫山連楚夢，行雨行雲幾相送。瑤軒金谷上春時，玉童仙女無見期。紫露香菸眇難託，清風明月遙相思。遙相思，草徒綠，為聽雙飛鳳凰曲。,
三月曲水宴得煙字,王勃,彭澤官初去，河陽賦始傳。田園歸舊國，詩酒間長筵。列室窺丹洞，分樓瞰紫煙。縈迴亙津渡，出沒控郊鄽。鳳琴調上客，龍轡儼群仙。松石偏宜古，藤蘿不記年。重檐交密樹，復磴擁危泉。抗石晞南嶺，乘沙眇北川。傅巖來築處，磻溪入釣前。日斜真趣遠，幽思夢涼蟬。,
林塘懷友,王勃,芳屏畫春草，仙杼織朝霞。何如山水路，對面即飛花。,
春遊,王勃,客念紛無極，春淚倍成行。今朝花樹下，不覺戀年光。,
登城春望,王勃,物外山川近，晴初景靄新。芳郊花柳遍，何處不宜春。,
深灣夜宿,王勃,津塗臨巨壑，村宇架危岑。堰絕灘聲隱，風交樹影深。江童暮理楫，山女夜調砧。此時故鄉遠，寧知遊子心。,
春園,王勃,山泉兩處晚，花柳一園春。還持千日醉，共作百年人。,
河陽橋代竇郎中佳人答楊中舍,王勃,披風聽鳥長河路，臨津織女遙相妒。判知秋夕帶啼還，那及春朝攜手度。,
對酒春園作,王勃,投簪下山閣，攜酒對河梁。狹水牽長鏡，高花送斷香。繁鶯歌似曲，疏蝶舞成行。自然催一醉，非但閱年光。,
銅雀妓二首,王勃,妾本深宮妓，曾城閉九重。君王歡愛盡，歌舞為誰容。錦衾不復襞，羅衣誰再縫。高臺西北望，流涕向青松。金鳳鄰銅雀，漳河望鄴城。君王無處所，臺榭若平生。舞筵紛可就，歌樑儼未傾。西陵鬆檟冷，誰見綺羅情。,
羈春,王勃,客心千里倦，春事一朝歸。還傷北園裡，重見落花飛。,
贈李十四四首,王勃,野客思茅宇，山人愛竹林。琴尊唯待處，風月自相尋。風筵調桂軫，月徑引藤杯。直當花院裡，書齋望曉開。,
林泉獨飲,王勃,丘壑經塗賞，花柳遇時春。相逢今不醉，物色自輕人。,
送盧主簿,王勃,窮途非所恨，虛室自相依。城闕居年滿，琴尊俗事稀。開襟方未已，分袂忽多違。東巖富松竹，歲暮幸同歸。,友情詩
觀佛跡寺,王勃,蓮座神容儼，鬆崖聖趾餘。年長金跡淺，地久石文疏。頹華臨曲磴，傾影赴前除。共嗟陵谷遠，俄視化城虛。,
上巳浮江宴韻得遙字,王勃,上巳年光促，中川興緒遙。綠齊山葉滿，紅洩片花銷。泉聲喧後澗，虹影照前橋。遽悲春望遠，江路積波潮。,
焦岸早行和陸四,王勃,侵星違旅館，乘月戒徵儔。復嶂迷晴色，虛巖辨暗流。猿吟山漏曉，螢散野風秋。故人渺何際，鄉關雲霧浮。,
泥溪,王勃,弭棹凌奔壑，低鞭躡峻岐。江濤出岸險，峰磴入雲危。溜急船文亂，巖斜騎影移。水煙籠翠渚，山照落丹崖。風生蘋浦葉，露泣竹潭枝。泛水雖雲美，勞歌誰復知。,
山扉夜坐,王勃,抱琴開野室，攜酒對情人。林塘花月下，別似一家春。,
他鄉敘興,王勃,綴葉歸煙晚，乘花落照春。邊城琴酒處，俱是越鄉人。,
普安建陰題壁,王勃,江漢深無極，樑岷不可攀。山川雲霧裡，遊子幾時還。,
觀內懷仙,王勃,玉架殘書隱，金壇舊跡迷。牽花尋紫澗，步葉下清溪。瓊漿猶類乳，石髓尚如泥。自能成羽翼，何必仰雲梯。,
長柳,王勃,晨徵犯煙磴，夕憩在雲關。晚風清近壑，新月照澄灣。郊童樵唱返，津叟釣歌還。客行無與晤，賴此釋愁顏。,
羈遊餞別,王勃,客心懸隴路，遊子倦江干。槿豐朝砌靜，筱密夜窗寒。琴聲銷別恨，風景駐離歡。寧覺山川遠，悠悠旅思難。,
秋日別王長史,王勃,別路餘千里，深恩重百年。正悲西候日，更動北樑篇。野色籠寒霧，山光斂暮煙。終知難再奉，懷德自潸然。,
易陽早發,王勃,飭裝侵曉月，奔策候殘星。危閣尋丹障，回樑屬翠屏。雲間迷樹影，霧裡失峰形。復此涼飆至，空山飛夜螢。,
晚留鳳州,王勃,寶雞辭舊役，仙鳳歷遺墟。去此近城闕，青山明月初。,
傷裴錄事喪子,王勃,蘭階霜候早，松露穸臺深。魄散珠胎沒，芳銷玉樹沉。露文晞宿草，煙照慘平林。芝焚空嘆息，流恨滿籝金。,
夜興,王勃,野煙含夕渚，山月照秋林。還將中散興，來偶步兵琴。,
扶風晝屆離京浸遠,王勃,帝裡金莖去，扶風石柱來。山川殊未已，行路方悠哉。,
尋道觀,王勃,芝廛光分野，蓬闕盛規模。碧壇清桂閾，丹洞肅鬆樞。玉笈三山記，金箱五嶽圖。蒼虯不可得，空望白雲衢。,
秋日仙遊觀贈道士（一作駱賓王詩）,王勃,石圖分帝宇，銀牒洞靈宮。回丹縈岫空，復翠上巖櫳。霧濃金灶靜，雲暗玉壇空。野花常捧露，山葉自吟風。林泉明月在，詩酒故人同。待餘逢石髓，從爾命飛鴻。,
冬郊行望,王勃,桂密巖花白，梨疏樹葉紅。江皋寒望盡，歸念斷徵篷。,
落花落（以下詩集不載）,王勃,落花落，落花紛漠漠。綠葉青跗映丹萼，與君裴回上金閣。影拂妝階玳瑁筵，香飄舞館茱萸幕。落花飛，燎亂入中帷。落花春正滿，春人歸不歸。落花度，氛氳繞高樹。落花春已繁，春人春不顧。綺閣青臺靜且閒，羅袂紅巾復往還。盛年不再得，高枝難重攀。試復旦遊落花裡，暮宿落花間。與君落花院，臺上起雙鬟。,描寫春天，描寫花
菩薩蠻·寶函鈿雀金鸚鵬,溫庭筠,寶函鈿雀金鸚鵬，沉香閽上吳山碧。楊柳又如絲，驛橋春雨時。畫樓音信斷，芳草江南岸。鸞鏡與花枝，此情誰得知。,
菩薩蠻·鳳凰相對盤金縷,溫庭筠,鳳凰相對盤金縷，牡丹一夜經微雨。明鏡照新妝，鬢經雙臉長。畫樓相望久，欄外垂絲柳。音信不歸來，社前雙燕回。,
菩薩蠻·滿宮明月梨花白,溫庭筠,滿宮明月梨花白，故人萬里關山隔。金雁一雙飛，淚痕沾繡衣。小園芳草綠，家住越溪曲。楊柳色依依，燕歸君不歸。?,
菩薩蠻·南園滿地堆輕絮,溫庭筠,南園滿地堆輕絮，愁聞一霎清明雨。雨後卻斜陽，杏花零落香。無言勻睡臉，枕上屏山掩。時節慾黃昏，無□獨倚門。?,
菩薩蠻·水精簾裡頗黎枕,溫庭筠,水精簾裡頗黎枕，暖香惹夢鴛鴦錦。江上柳如煙，雁飛殘月天。藕比絲秋色淺，人勝參差剪。雙鬢隔香紅，玉釵頭上風。,
菩薩蠻·小山重疊金明滅,溫庭筠,小山重疊金明滅，鬢雲欲度香腮雪。懶起畫蛾眉，弄妝梳洗遲。照花前後鏡，花面交相映。新帖繡羅襦，雙雙金鷓鴣。,閨怨詩，婉約詩
菩薩蠻·夜來皓月才當午,溫庭筠,夜來皓月才當午，重簾悄悄無人語。深處麝煙長，臥時留薄妝。當年還自惜，往事那堪憶。花露月明殘，錦衾知曉寒。?,
菩薩蠻·雨晴夜合玲瓏日,溫庭筠,雨晴夜合玲瓏日，萬枝香嫋紅絲拂。閒夢憶金堂，滿庭萱草長。繡簾垂□□，眉黛遠山綠。春水渡溪橋，憑欄魂欲消。?,
菩薩蠻·玉樓明月長相憶,溫庭筠,玉樓明月長相憶，柳絲嫋娜春無力。門外草萋萋，送君聞馬嘶，畫羅金翡翠，香燭銷成淚。花落子規啼，綠窗殘夢迷。,
菩薩蠻·玉纖彈處真珠落,溫庭筠,玉纖彈處真珠落，流多暗溼鉛華薄。春露□朝華，秋波浸晚霞。風流心上物，本為風流出。看取薄情人，羅衣無此痕。?,
菩薩蠻·竹風輕動庭除冷,溫庭筠,竹風輕動庭除冷，珠簾月上玲瓏影。山枕隱濃妝，綠檀金鳳凰。兩蛾愁黛淺，故國吳宮遠。春恨正關情，畫樓殘點聲。?,
菩薩蠻·翠翹金縷雙□□,溫庭筠,翠翹金縷雙□□，水紋細起春池碧。池上海棠梨，雨晴花滿枝。繡衫遮笑靨。菸草黏飛蝶。青瑣對芳菲，玉關音信稀。?,
菩薩蠻·牡丹花謝鶯聲歇,溫庭筠,牡丹花謝鶯聲歇，綠楊滿院中庭月。相憶夢難成，背窗燈半明。翠鈿金靨臉，寂寞香閨掩。人遠淚闌干，燕飛春又殘。,
菩薩蠻·蕊黃無限當山額,溫庭筠,蕊黃無限當山額，宿妝隱笑紗窗隔。相見牡丹時，暫來還別離。翠釵金作股，釵上蝶雙舞。心事竟誰知，月明花滿枝。?,
菩薩蠻·杏花含露團香雪,溫庭筠,杏花含露團香雪，綠楊陌上多離別。燈在月朧明，覺來聞曉鶯。玉鉤褰翠幕，妝淺舊眉薄。春夢正關情，鏡中蟬鬢輕。?,
商山早行,溫庭筠,晨起動徵鐸，客行悲故鄉。雞聲茅店月，人跡板橋霜。槲葉落山路，枳花明驛牆。因思杜陵夢，鳧雁滿回塘。,思鄉詩，初中
更漏子·背江樓,溫庭筠,背江樓，臨海月，城上角聲嗚咽。堤柳動，島煙昏，兩行徵雁分。京口路，歸帆渡，正是芳菲欲度。銀燭盡，玉繩低，一聲村落雞。,
更漏子·金雀釵,溫庭筠,金雀釵，紅粉面，花裡暫時相見。知我意，感君憐，此情須問天。香作穗，蠟成淚，還似兩人心意。山枕膩，錦衾寒，覺來更漏殘。,
更漏子·柳絲長,溫庭筠,柳絲長，春雨細，花外漏聲迢遞。驚塞雁，起城烏，畫屏金鷓鴣。香霧薄，透簾幕，惆悵謝家池閣。紅燭背，繡垂，夢長君不知。,婉約詩
更漏子·相見稀,溫庭筠,相見稀，相憶久，眉淺澹煙如柳。垂翠幕，結同心，待郎薰繡衾。城上月，白如雪，蟬鬢美人愁絕。宮樹暗，鵲橋橫，玉籤初報明。,
更漏子·星斗稀,溫庭筠,星斗稀，鐘鼓歇，簾外曉鶯殘月。蘭露重，柳風斜，滿庭堆落花。虛閣上，倚欄望，還似去年惆悵。春欲暮，思無窮，舊歡如夢中。,
更漏子·玉爐香,溫庭筠,玉爐香，紅蠟淚，偏照畫堂秋思。眉翠薄，鬢雲殘，夜長衾枕寒。梧桐樹，三更雨，不道離情正苦。一葉葉，一聲聲，空階滴到明。,愛情詩，孤獨
清平樂·洛陽愁絕,溫庭筠,洛陽愁絕，楊柳花飄雪。終日行人恣攀折，橋下水流嗚咽。上馬爭勸離觴，南浦鶯聲斷腸。愁殺平原年少，回首揮淚知行。,
清平樂·上陽春晚,溫庭筠,上陽春晚，宮女愁蛾淺。新歲清平思同輦，爭奈長安路遠。鳳帳鴛被徒薰，寂寞花鎖千門。競把黃金買賦，為妾將上明君。,
玉樓春,溫庭筠,家臨長信往來道，乳燕雙雙拂菸草。油壁車輕金犢肥，流蘇帳曉春雞早。籠中嬌鳥暖猶睡，簾外落花閒不掃。衰桃一樹近前池，似惜紅顏鏡中老。,
夢江南·千萬恨,溫庭筠,千萬恨，恨極在天涯。山月不知心裡事，水風空落眼前花，搖曳碧雲斜。,婉約詩
南歌子·懶拂鴛鴦枕,溫庭筠,懶拂鴛鴦枕，休縫翡翠裙。羅帳罷爐薰。近來心更切，為思君。,
南歌子·臉上金霞細,溫庭筠,臉上金霞細，眉間翠鈿深。欹枕覆鴛衾。隔簾鶯百囀，感君心。,
南歌子·撲蕊添黃子,溫庭筠,撲蕊添黃子，呵花滿翠鬟。鴛枕映屏山。月明三五夜，對芳顏。,
南歌子·手裡金鸚鵡,溫庭筠,手裡金鸚鵡，胸前繡鳳凰。偷眼暗形相。不如從嫁與，作鴛鴦。,婉約詩
南歌子·似帶如絲柳,溫庭筠,似帶如絲柳，團酥握雪花。簾卷玉鉤斜。九衢塵欲暮，逐香車。,
南歌子·倭墮低梳髻,溫庭筠,倭墮低梳髻，連娟細掃眉。終日兩相思。為君憔悴盡，百花時。,思念詩
南歌子·轉眄如波眼,溫庭筠,轉眄如波眼，娉婷似柳腰。花裡暗相招。憶君腸欲斷，恨春宵。,
憶江南·梳洗罷,溫庭筠,梳洗罷，獨倚望江樓：過盡千帆皆不是，斜暉脈脈水悠悠，腸斷白蘋洲。,閨怨詩，初中
蘇武廟,溫庭筠,蘇武魂銷漢使前，古祠高樹兩茫然。雲邊雁斷胡天月，隴上羊歸塞草煙。回日樓臺非甲帳，去時冠劍是丁年。茂陵不見封侯印，空向秋波哭逝川。,唐詩三百首
瑤瑟怨,溫庭筠,冰簟銀床夢不成，碧天如水夜雲輕。雁聲遠過瀟湘去，十二樓中月自明。,閨怨詩，唐詩三百首
酒泉子·楚女不歸,溫庭筠,楚女不歸，樓枕小河春水。月孤明，風又起，杏花稀。玉釵斜嚲雲鬟重，裙上金縷鳳。八行書，千里夢，雁南飛。,
酒泉子·花映柳條,溫庭筠,花映柳條，閒向綠萍池上。。憑欄干，窺細浪，雨蕭蕭。近來音信兩疏索，洞房空寂寞。。掩銀屏，垂翠箔，度春宵。,描寫春天
酒泉子·羅帶惹香,溫庭筠,羅帶惹香，猶系別時紅豆。淚痕新，金縷舊，斷離腸。一雙嬌燕語雕樑，還是去年時節。綠陰濃，芳草歇，柳花狂。,
酒泉子·日映紗窗,溫庭筠,日映紗窗，金鴨小屏山碧。故鄉春，煙靄隔，背蘭缸。宿妝惆悵倚高閣，千里雲影薄。草初齊，花又落，燕雙雙。,
河傳·江畔,溫庭筠,江畔，相喚。曉妝鮮，仙景個女採蓮。請君莫向那岸邊，少年，好花新滿船。紅袖搖曳逐風暖，垂玉腕，腸向柳絲斷。浦南歸，浦北歸，莫知，晚來人已稀。,
河傳·同伴,溫庭筠,同伴，相喚。杏花稀，夢裡每愁依違。仙客一雲燕已飛，不歸，淚痕空滿衣。天際雲鳥引情遠，春已晚，煙靄渡南苑。雪梅香，柳帶長，小娘，轉令人意傷。,
河傳·湖上,溫庭筠,湖上。閒望。雨瀟瀟。煙浦花橋。路遙。謝娘翠蛾愁不銷。終朝。夢魂遨晚潮。蕩子天涯歸棹遠。春已晚。鶯語空腸斷。若耶溪。溪水西。柳堤。不聞郎馬嘶。,
楊柳枝,溫庭筠,館娃宮外鄴城西，遠映征帆近拂堤。系得王孫歸意切，不同芳草綠萋萋。,
楊柳枝,溫庭筠,金縷毿毿碧瓦溝，六宮眉黛惹香愁。晚來更帶龍池雨，半拂欄干半入樓。,
楊柳枝,溫庭筠,井底點燈深燭伊，共郎長行莫圍棋。玲瓏骰子安紅豆，入骨相思知不知。,
楊柳枝,溫庭筠,兩兩黃鸝色似金，嫋枝啼露動芳音。春來幸自長如線，可惜牽纏蕩子心。,
楊柳枝,溫庭筠,南內牆東御路旁，須知春色柳絲長。杏花未肯無情思，何事行人最斷腸。,
楊柳枝,溫庭筠,蘇小門前柳萬條，毿毿金線拂平橋。黃鶯不語東風起，深閉朱門伴舞腰。,
楊柳枝,溫庭筠,一尺深紅蒙麴塵，天生舊物不如新。合歡桃核終堪恨，裡許元來別有人。,
楊柳枝,溫庭筠,宜春苑外最長條，閒嫋春風伴舞腰。正是玉人腸斷處，一渠春水赤欄橋。,
楊柳枝,溫庭筠,御柳如絲映九重，鳳凰窗映繡芙蓉。景陽樓畔千條路，一面新妝待曉風。,
楊柳枝,溫庭筠,織錦機邊鶯語頻，停梭垂淚憶徵人。塞門三月猶蕭索，縱有楊柳未覺春。,描寫柳
咸陽值雨,溫庭筠,咸陽橋上雨如懸，萬點空濛隔釣船。還似洞庭春水色，曉雲將入岳陽天。,描寫雨
女冠子·含嬌含笑,溫庭筠,含嬌含笑，宿翠殘紅窈窕。鬢如蟬，寒玉簪秋水，輕紗卷碧煙。雪胸鸞鏡裡，琪樹鳳樓前，寄語青娥伴，早求仙。,
女冠子·霞帔雲發,溫庭筠,霞帔雲發，鈿鏡仙容似雪。畫愁眉，遮語回輕扇，含羞下繡幃。玉樓相望久，花洞恨來遲。早晚乘鸞去，莫相遺。,
利州南渡,溫庭筠,澹然空水對斜暉，曲島蒼茫接翠微。波上馬嘶看棹去，柳邊人歇待船歸。數叢沙草群鷗散，萬頃江田一鷺飛。誰解乘舟尋范蠡，五湖煙水獨忘機。,山水詩，唐詩三百首
過陳琳墓,溫庭筠,曾於青史見遺文，今日飄蓬過此墳。詞客有靈應識我，霸才無主獨憐君。石麟埋沒藏春草，銅雀荒涼對暮雲。莫怪臨風倍惆悵，欲將書劍學從軍。,
過分水嶺,溫庭筠,溪水無情似有情，入山三日得同行。嶺頭便是分頭處，惜別潺湲一夜聲。,
贈少年,溫庭筠,江海相逢客恨多，秋風葉下洞庭波。酒酣夜別淮陰市，月照高樓一曲歌。,
荷葉杯·楚女欲歸南浦,溫庭筠,楚女欲歸南浦，朝雨。溼愁紅，小船搖漾入花裡。波起，隔西風。,
荷葉杯·鏡水夜來秋月,溫庭筠,鏡水夜來秋月，如雪。採蓮時，小娘紅粉對寒浪。惆悵，正思惟。,描寫秋天，孤獨
荷葉杯·一點露珠凝冷,溫庭筠,一點露珠凝冷，波影，滿池塘。綠莖紅豔兩相亂，腸斷，水風涼。,
古意,溫庭筠,莫莫復莫莫，絲蘿緣澗壑。散木無斧斤，纖莖得依託。枝低浴鳥歇，根靜懸泉落。不慮見春遲，空傷致身錯。,
春日,溫庭筠,問君何所思，迢遞豔陽時。門靜人歸晚，牆高蝶過遲。一雙青瑣燕，千萬綠楊絲。屏上吳山遠，樓中朔管悲。寶書無寄處，香轂有來期。草色將林彩，相添入黛眉。,
春日,溫庭筠,柳岸杏花稀，梅樑乳燕飛。美人鸞鏡笑，嘶馬雁門歸。楚宮雲影薄，臺城心賞違。從來千里恨，邊色滿戎衣。,
送人東歸,溫庭筠,荒戍落黃葉，浩然離故關。高風漢陽渡，初日郢門山。江上幾人在，天涯孤棹還。何當重相見，樽灑慰離顏。,友情詩，唐詩三百首
相和歌辭·江南曲,溫庭筠,妾家白蘋浦，日上芙蓉楫。軋軋搖槳聲，移舟入茭葉。溪長茭葉深，作底難相尋。避郎郎不見，鸂鶒自浮沉。拾萍萍無根，採蓮蓮有子。不作浮萍生，寧作藕花死。岸傍騎馬郎，烏帽紫遊繮。含愁復含笑，回首問橫塘。妾住金陵步，門前朱雀航。流蘇持作帳，芙蓉持作樑。出入金犢幰，兄弟侍中郎。前年學歌舞，定得郎相許。連娟眉繞山，依約腰如杵。鳳管悲若咽，鸞弦嬌欲語。扇薄露紅鉛，羅輕壓金縷。明月西南樓，珠簾玳瑁鉤。橫波巧能笑，彎蛾不識愁。花開子留樹，草長根依土。早聞金溝遠，底事歸郎許。不學楊白花，朝朝淚如雨。,
七夕,溫庭筠,鵲歸燕去兩悠悠，青瑣西南月似鉤。天上歲時星右轉，世間離別水東流。金風入樹千門夜，銀漢橫空永珍秋。蘇小橫塘通桂楫，未應清淺隔牽牛。,
七夕,溫庭筠,鳴機札札停金梭，芙蓉澹盪生池波。神軒紅粉陳香羅，鳳低蟬薄愁雙蛾。微光奕奕凌天河，鸞咽鶴唳飄颻歌。彎橋銷盡愁奈何，天氣駘蕩雲陂阤。平明花木有秋意，露溼彩盤蛛網多。,
蔡中郎墳,溫庭筠,古墳零落野花春，聞說中郎有後身。今日愛才非昔日，莫拋心力作詞人。,懷古詩
定西番·海燕欲飛調羽,溫庭筠,海燕欲飛調羽，萱草綠，杏花紅，隔簾櫳。雙鬢翠霞金縷，一枝春豔濃。樓上月明三五，瑣窗中。,
定西番·漢使昔年離別,溫庭筠,漢使昔年離別，攀弱柳，折寒梅，上高臺。千里玉關春雪，雁來人不來。羌笛一聲愁絕，有徘徊。,
定西番·捍撥紫槽金襯,溫庭筠,捍撥紫槽金襯，雙秀萼，兩回鸞。齊學漢宮妝樣，競嬋娟。三十六絃蟬鬧，小弦蜂作團。聽盡昭君幽怨，莫重彈。,
定西番·細雨曉鶯春晚,溫庭筠,細雨曉鶯春晚，人似玉，柳如眉，正相思。羅幕翠簾初卷，鏡中花一枝。腸斷塞門訊息，雁來稀。,
思帝鄉·花花,溫庭筠,花花，滿枝紅似霞。羅袖畫簾腸斷，卓香車。回面共人閒語，戰篦金鳳斜。唯有阮郎春盡，不歸家。,
玉蝴蝶·秋風悽切傷離,溫庭筠,秋風悽切傷離，行客未歸時。塞外草先衰，江南雁到遲。芙蓉凋嫩臉，楊柳墮新眉。搖落使人悲，斷腸誰得知。,
偶題,溫庭筠,孔雀眠高閣，櫻桃拂短檐。畫明金冉冉，箏語玉纖纖。細雨無妨燭，輕寒不隔簾。欲將紅錦段，因夢寄江淹。,
秋日,溫庭筠,爽氣變昏旦，神皋遍原隰。煙華久蕩搖，石澗仍清急。柳暗山犬吠，蒲荒水禽立。菊花明欲迷，棗葉光如溼。天籟思林嶺，車塵倦都邑。譸張夙所違，悔吝何由入。芳草秋可藉，幽泉曉堪汲。牧羊燒外鳴，林果雨中拾。復此遂閒曠，翛然脫羈縶。田收鳥雀喧，氣肅龍蛇蟄。佳節足豐穰，良朋阻遊集。沉機日寂寥，葆素常呼吸。投跡倦攸往，放懷志所執。良時有東菑，吾將事蓑笠。,
偶題,溫庭筠,微風和暖日鮮明，草色迷人向渭城。吳客捲簾閒不語，楚娥攀樹獨含情。紅垂果蒂櫻桃重，黃染花叢蝶粉輕。自恨青樓無近信，不將心事許卿卿。,
歸國謠·雙臉,溫庭筠,雙臉，小鳳戰篦金□。舞衣無力風斂，藕絲秋色染。錦帳繡幃斜掩，露珠清曉簟。粉心黃蕊花靨，黛眉山兩點。,
歸國謠·香玉,溫庭筠,香玉，翠鳳寶釵垂□□。鈿筐交勝金粟，越羅春水淥。畫堂照簾殘燭，夢餘更漏促。謝娘無限心曲，曉屏山斷續。,
西陵道士茶歌,溫庭筠,乳竇濺濺通石脈，綠塵愁草春江色。澗花入井水味香，山月當人鬆影直。仙翁白扇霜鳥翎，拂壇夜讀黃庭經。疏香皓齒有餘味，更覺鶴心通杳冥。,
元日,溫庭筠,神耀破氛昏，新陽入晏溫。緒風調玉吹，端日應銅渾。威鳳蹌瑤簴，升龍護璧門。雨暘春令煦，裘冕晬容尊。,
相和歌辭·公無渡河,溫庭筠,黃河怒浪連天來，大響谹谹如殷雷。龍伯驅風不敢上，百川噴雪高崔嵬。二十五絃何太哀，請公勿渡立裴回。下有狂蛟鋸為尾，裂帆截棹磨霜齒。神錐鑿石塞神潭，白馬趁走覃赤塵起。公乎躍馬揚玉鞭，滅沒高蹄日千里。,
早秋山居,溫庭筠,山近覺寒早，草堂霜氣晴。樹凋窗有日，池滿水無聲。果落見猿過，葉幹聞鹿行。素琴機慮靜，空伴夜泉清。,
河瀆神·孤廟對寒潮,溫庭筠,孤廟對寒潮，西陵風雨蕭蕭。謝娘惆悵倚蘭橈，淚流玉箸千條。暮天愁聽思歸樂，早梅香滿山郭。回首兩情蕭索，離魂何處飄泊？,
河瀆神·河上望叢祠,溫庭筠,河上望叢祠，廟前春雨來時。楚山無限鳥飛遲，蘭棹空傷別離。何處杜鵑啼不歇，豔紅開盡如血。蟬鬢美人愁絕，百花芳草佳節。,
河瀆神·銅鼓賽神來,溫庭筠,銅鼓賽神來，滿庭幡蓋徘徊。水村江浦過風雷，楚山如畫煙開。離別櫓聲空蕭索，玉容惆悵妝薄。青麥燕飛落落，捲簾愁對珠閣。,
春日野行,溫庭筠,騎馬踏煙莎，青春奈怨何。蝶翎朝粉盡，鴉背夕陽多。柳豔欺芳帶，山愁縈翠蛾。別情無處說，方寸是星河。,
春日野行,溫庭筠,雨漲西塘金堤斜，碧草芊芊晴吐芽。野岸明媚山芍藥，水田叫噪官蝦蟆。鏡中有浪動菱蔓，陌上無風飄柳花。何事輕橈句溪客，綠萍方好不歸家。,
蓮花,溫庭筠,綠塘搖灩接星津，軋軋蘭橈入白蘋。應為洛神波上襪，至今蓮蕊有香塵。,描寫荷花
雜曲歌辭·西洲曲,溫庭筠,悠悠復悠悠，昨日下西洲。西洲風色好，遙見武昌樓。武昌何鬱郁，儂家定無匹。小婦被流黃，登樓撫瑤瑟。朱弦繁複輕，素手直悽清。一彈三四解，掩抑似含情。南樓登且望，西江廣復平。艇子搖兩槳，催過石頭城。門前烏臼樹，慘澹天將曙。鵾鵊飛復還，郎隨早帆去。回頭語同伴，定復負情儂。去帆不安幅，作抵使西風。他日相尋索，莫作西洲客。西洲人不歸，春草年年碧。,
夜宴謠,溫庭筠,長釵墜發雙蜻蜓，碧盡山斜開畫屏。虯鬚公子五侯客，一飲千鍾如建瓴。鸞咽奼唱圓無節，眉斂湘煙袖迴雪。清夜恩情四座同，莫令溝水東西別。亭亭蠟淚香珠殘，暗露曉風羅幕寒。飄颻戟帶儼相次，二十四枝龍畫竿。裂管縈弦共繁曲，芳樽細浪傾春醁。高樓客散杏花多，脈脈新蟾如瞪目。,
送人南遊,溫庭筠,送君遊楚國，江浦樹蒼然。沙淨有波跡，岸平多草煙。角悲臨海郡，月到渡淮船。唯以一杯酒，相思高楚天。,
蕃女怨·磧南沙上驚雁起,溫庭筠,萬枝香雪開已遍，細雨雙燕。鈿蟬箏，金雀扇，畫樑相見。雁門訊息不歸來，又飛回。磧南沙上驚雁起，飛雪千里。玉連環，金鏃箭，年年征戰。畫樓離恨錦屏空，杏花紅。,
蕃女怨·萬枝香雪開已遍,溫庭筠,萬枝香雪開已遍，細雨雙燕。鈿蟬箏，金雀扇，畫樑相見。雁門訊息不歸來，又飛回。,
馬嵬驛,溫庭筠,穆滿曾為物外遊，六龍經此暫淹留。返魂無驗青煙滅，埋血空生碧草愁。香輦卻歸長樂殿，曉鍾還下景陽樓。甘泉不復重相見，誰道文成是故侯。,
洞戶二十二韻,溫庭筠,洞戶連珠網，方疏隱碧潯。燭盤煙墜燼，簾壓月通陰。粉白仙郎署，霜清玉女砧。醉鄉高窈窈，棋陣靜愔愔。素手琉璃扇，玄髫玳瑁簪。昔邪看寄跡，梔子詠同心。樹列千秋勝，樓懸七夕針。舊詞翻白紵，新賦換黃金。唳鶴調蠻鼓，驚蟬應寶琴。舞疑繁易度，歌轉斷難尋。露委花相妒，風欹柳不禁。橋彎雙表迥，池漲一篙深。清蹕傳恢囿，黃旗幸上林。神鷹參翰苑，天馬破蹄涔。武庫方題品，文園有好音。朱莖殊菌蠢，丹桂欲蕭森。黼帳回瑤席，華燈對錦衾。畫圖驚走獸，書帖得來禽。河曙秦樓映，山晴魏闕臨。綠囊逢趙後，青鎖見王沈。任達嫌孤憤，疏慵倦九箴。若為南遁客，猶作臥龍吟。,
織錦詞,溫庭筠,丁東細漏侵瓊瑟，影轉高梧月初出。簇簌金梭萬縷紅，鴛鴦豔錦初成匹。錦中百結皆同心，蕊亂雲盤相間深。此意欲傳傳不得，玫瑰作柱朱弦琴。為君裁破合歡被，星斗迢迢共千里。象尺薰爐未覺秋，碧池已有新蓮子。,
醉歌,溫庭筠,檐柳初黃燕新乳，曉碧芊綿過微雨。樹色深含臺榭情，鶯聲巧作煙花主。錦袍公子陳杯觴，撥醅百甕春酒香。入門下馬問誰在，降階握手登華堂。臨邛美人連山眉，低抱琵琶含怨思。朔風繞指我先笑，明月入懷君自知。勸君莫惜金樽酒，年少須臾如覆手。辛勤到老慕簞瓢，於我悠悠竟何有。洛陽盧仝稱文房，妻子腳禿舂黃糧。阿耋光顏不識字，指麾豪俊如驅羊。天犀壓斷朱鼴鼠，瑞錦驚飛金鳳凰。其餘豈足沾牙齒，欲用何能報天子。駑馬垂頭搶暝塵，驊騮一日行千里。但有沉冥醉客家，支頤瞪目持流霞。唯恐南國風雨落，碧蕪狼藉棠梨花。,
彈箏人,溫庭筠,天寶年中事玉皇，曾將新曲教寧王。鈿蟬金雁今零落，一曲伊州淚萬行。,
贈隱者,溫庭筠,茅堂對薇蕨，爐暖一裘輕。醉後楚山夢，覺來春鳥聲。採茶溪樹綠，煮藥石泉清。不問人間事，忘機過此生。,
碧澗驛曉思,溫庭筠,香燈伴殘夢，楚國在天涯。月落子規歇，滿庭山杏花。,
自有扈至京師已後朱櫻之期,溫庭筠,露圓霞赤數千枝，銀籠誰家寄所思。秦苑飛禽諳熟早，杜陵遊客恨來遲。空看翠幄成陰日，不見紅珠滿樹時。盡日徘徊濃影下，只應重作釣魚期。,
清明日,溫庭筠,清娥畫扇中，春樹鬱金紅。出犯繁花露，歸穿弱柳風。馬驕偏避幰，雞駭乍開籠。柘彈何人發，黃鸝隔故宮。,
"餘昔自西濱得蘭數本,移藝於庭,亦既逾歲,而",溫庭筠,寓賞本殊致，意幽非我情。吾常有流淺，外物無重輕。各言藝幽深，彼美香素莖。豈為賞者設，自保孤根生。易地無赤株，麗土亦同榮。賞際林壑近，泛餘煙露清。餘懷既鬱陶，爾類徒縱橫。妍蚩苟不信，寵辱何為驚。貞隱諒無跡，激時猶揀名。幽叢靄綠畹，豈必懷歸耕。,
寒食前有懷,溫庭筠,萬物鮮華雨乍晴，春寒寂歷近清明。殘芳荏苒雙飛蝶，曉睡朦朧百囀鶯。舊侶不歸成獨酌，故園雖在有誰耕。悠然更起嚴灘恨，一宿東風蕙草生。,
杏花,溫庭筠,紅花初綻雪花繁，重疊高低滿小園。正見盛時猶悵望，豈堪開處已繽翻。情為世累詩千首，醉是吾鄉酒一樽。杳杳豔歌春日午，出牆何處隔朱門。,
郭處士擊甌歌,溫庭筠,佶慄金虯石潭古，勺陂瀲灩幽修語。湘君寶馬上神雲，碎佩叢鈴滿煙雨。吾聞三十六宮花離離，軟風吹春星斗稀。玉晨冷磬破昏夢，天露未乾香著衣。蘭釵委墜垂雲發，小響丁當逐迴雪。晴碧煙滋重疊山，羅屏半掩桃花月。太平天子駐雲車，龍爐勃鬱雙蟠拏。宮中近臣抱扇立，侍女低鬟落翠花。亂珠觸續正跳蕩，傾頭不覺金烏斜。我亦為君長嘆息，緘情遠寄愁無色。莫沾香夢綠楊絲。千里春風正無力。,
曉仙謠,溫庭筠,玉妃喚月歸海宮，月色澹白涵春空。銀河欲轉星靨靨，碧浪疊山埋早紅。宮花有露如新淚，小苑叢叢入寒翠。綺閣空傳唱漏聲，網軒未辨凌雲字。遙遙珠帳連湘煙，鶴扇如霜金骨仙。碧簫曲盡彩霞動，下視九州皆悄然。秦王女騎紅尾鳳，半空回首晨雞弄。霧蓋狂塵億兆家，世人猶作牽情夢。,
舞衣曲,溫庭筠,藕腸纖縷抽輕春，煙機漠漠嬌娥嚬。金梭淅瀝透空薄，剪落交刀吹斷雲。張家公子夜聞雨，夜向蘭堂思楚舞。蟬衫麟帶壓愁香，偷得鶯簧鎖金縷。管含蘭氣嬌語悲，胡槽雪腕鴛鴦絲。芙蓉力弱應難定，楊柳風多不自持，回嚬笑語西窗客，星斗寥寥波脈脈。不逐秦王卷象床，滿樓明月梨花白。,
湘宮人歌,溫庭筠,池塘芳草溼，夜半東風起。生綠畫羅屏，金壺貯春水。黃粉楚宮人，芳花玉刻鱗。娟娟照棋燭，不語兩含嚬。,
觱篥歌,溫庭筠,蠟煙如纛新蟾滿，門外平沙草芽短。黑頭丞相九天歸。夜聽飛瓊吹朔管。情遠氣調蘭蕙薰，天香瑞彩含絪縕。皓然纖指都揭血，日暖碧霄無片雲。含商咀徵雙幽咽，軟縠疏羅共蕭屑。不盡長圓疊翠愁，柳風吹破澄潭月。鳴梭淅瀝金絲蕊，恨語殷勤隴頭水。漢將營前萬里沙，更深一一霜鴻起。十二樓前花正繁，交枝簇蒂連壁門。景陽宮女正愁絕，莫使此聲催斷魂。,
過孔北海墓二十韻,溫庭筠,撫事如神遇，臨風獨涕零。墓平春草綠，碑折古苔青。珪玉埋英氣，山河孕炳靈。發言驚辨囿，撝翰動文星。蘊策期幹世，持權欲反經。激揚思壯志，流落嘆頹齡。惡木人皆息，貪泉我獨醒。輪轅無匠石，刀幾有庖丁。碌碌迷藏器，規規守挈瓶。憤容凌鼎鑊，公議動朝廷。故國將辭寵，危邦竟緩刑。鈍工磨白璧，凡石礪青萍。揭日昭東夏，摶風滯北溟。後塵遵軌轍，前席詠儀型。木秀當憂悴，弦傷不底寧。矜誇遭斥鷃，光彩困飛螢。白羽留談柄，清風襲德馨。鸞凰嬰雪刃，狼虎犯雲屏。蘭蕙荒遺址，榛蕪蔽舊坰。鐶轅近沂水，何事戀明庭。,
題豐安裡王相林亭二首,溫庭筠,花竹有薄埃，嘉遊集上才。白蘋安石渚，紅葉子云臺。朱戶雀羅設，黃門馭騎來。不知淮水濁，丹藕為誰開。偶到烏衣巷，含情更惘然。西州曲堤柳，東府舊池蓮。星坼悲元老，雲歸送墨仙。誰知濟川楫，今作野人船。,
相和歌辭·春江花月夜,溫庭筠,玉樹歌闌海雲黑，花庭忽作青蕪國。秦淮有水水無情，還向金陵漾春色。楊家二世安九重，不御華芝嫌六龍。百幅錦帆風力滿，連天展盡金芙蓉。珠翠丁星復明滅，龍頭劈浪哀笳發。千里涵空澄水魂，萬枝破鼻飄香雪。漏轉霞高滄海西，頗黎枕上聞天雞。鸞弦代雁曲如語，一醉昏昏天下迷。四方傾動煙塵起，猶在濃香夢魂裹。後主荒宮有曉鶯，飛來只隔西江水。,諷刺詩
雞鳴埭曲,溫庭筠,南朝天子射雉時，銀河耿耿星參差。銅壺漏斷夢初覺，寶馬塵高人未知。魚躍蓮東蕩宮沼，濛濛御柳懸棲鳥。紅妝萬戶鏡中春，碧樹一聲天下曉。盤踞勢窮三百年，朱方殺氣成愁煙。彗星拂地浪連海，戰鼓渡江塵漲天。繡龍畫雉填宮井，野火風驅燒九鼎。殿巢江燕砌生蒿，十二金人霜炯炯。芊綿平綠臺城基，暖色春容荒古陂。寧知玉樹後庭曲，留待野棠如雪枝。,
蓮浦謠,溫庭筠,鳴橈軋軋溪溶溶，廢綠平煙吳苑東。水清蓮媚兩相向，鏡裡見愁愁更紅。白馬金鞭大堤上，西江日夕多風浪。荷心有露似驪珠，不是真圓亦搖盪。,
和周繇,溫庭筠,齊馬馳千駟，盧姬逞十三。玳筵方喜睞，金勒自走參走覃。墮珥情初洽，鳴鞭戰未酣。神交花冉冉，眉語柳毿毿。卻略青鸞鏡，翹翻翠鳳篸。專城有佳對，寧肯顧春蠶。,
舞曲歌辭·屈柘詞,溫庭筠,楊柳縈橋綠，玫瑰拂地紅。繡衫金騕袤，花髻玉瓏璁。宿雨香潛潤，春流水暗通。畫樓初夢斷，晴日照湘風。第二十三卷,
和道溪君別業,溫庭筠,積潤初銷碧草新，鳳陽晴日帶雕輪。風飄弱柳平橋晚，雪點寒梅小苑春。屏上樓臺陳後主，鏡中金翠李夫人。花房透露紅珠落，蛺蝶雙飛護粉塵。,
春日將欲東歸寄新及第苗紳先輩,溫庭筠,幾年辛苦與君同，得喪悲歡盡是空。猶喜故人先折桂，自憐羈客尚飄蓬。三春月照千山道，十日花開一夜風。知有杏園無路入，馬前惆悵滿枝紅。,
題翠微寺二十二韻,溫庭筠,邠土初成邑，虞賓竟讓王。乾符初得位，天弩夜收鋩。偃息齊三代，優遊念四方。萬靈扶正寢，千嶂抱重岡。幽石歸階陛，喬柯入棟樑。火雲如沃雪，湯殿似含霜。澗籟添仙曲，巖花借御香。野麋陪獸舞，林鳥逐鵷行。鏡寫三秦色，窗搖八水光。問雲徵楚女，疑粉試何郎。蘭芷承雕輦，杉蘿入畫堂。受朝松露曉，頒朔桂煙涼。嵐溼金鋪外，溪鳴錦幄傍。倚絲憂漢祖，持璧告秦皇。短景催風馭，長星屬羽觴。儲君猶問豎，元老已登床。鶴蓋趨平樂，雞人下建章。龍髯悲滿眼，螭首淚沾裳。疊鼓嚴靈仗，吹笙送夕陽。斷泉辭劍佩，昏日伴旂常。遺廟青蓮在，頹垣碧草芳。無因奏韶濩，流涕對幽篁。,
雜歌謠辭·蘇小小歌,溫庭筠,買蓮莫破券，買酒莫解金。酒裡春容抱離恨，水中蓮子懷芳心。吳宮女兒腰似束，家在錢唐小江曲。一自檀郎逐便風，門前春水年年綠。,
贈越僧岳雲二首,溫庭筠,世機消已盡，巾屨亦飄然。一室故山月，滿瓶秋澗泉。禪庵過微雪，鄉寺隔寒煙。應共白蓮客，相期鬆桂前。蘭亭舊都講，今日意如何。有樹關深院，無塵到淺莎。僧居隨處好，人事出門多。不及新春雁，年年鏡水波。,
河中陪帥遊亭,溫庭筠,倚闌愁立獨徘徊，欲賦慚非宋玉才。滿座山光搖劍戟，繞城波色動樓臺。鳥飛天外斜陽盡，人過橋心倒影來。添得五湖多少恨，柳花飄蕩似寒梅。,
宿松門寺,溫庭筠,白石青崖世界分，捲簾孤坐對氛氳。林間禪室春深雪，潭上龍堂夜半雲。落月蒼涼登閣在，曉鍾搖盪隔江聞。西山舊是經行地，願漱寒瓶逐領軍。,
雜曲歌辭·湖陰曲,溫庭筠,祖龍黃鬚珊瑚鞭，鐵驄金面青連錢。虎髯拔劍欲成夢，日壓賊營如血鮮。海旗風急驚眠起，甲重光搖照湖水。蒼黃追騎塵外歸，森索妖星陣前死。五陵愁碧春萋萋，灞川玉馬空中嘶。羽書如電入青瑣，雪腕如捶催畫鞞。白虯天子金煌鋩，高臨帝座回龍章。吳波不動楚山晚，花壓闌干春晝長。,
錦城曲,溫庭筠,蜀山攢黛留晴雪，簝筍蕨芽縈九折。江風吹巧剪霞綃，花上千枝杜鵑血。杜鵑飛入巖下叢，夜叫思歸山月中。巴水漾情情不盡，文君織得春機紅。怨魄未歸芳草死，江頭學種相思子。樹成寄與望鄉人，白帝荒城五千裡。,
生禖屏風歌,溫庭筠,玉墀暗接崑崙井，井上無人金索冷。畫壁陰森九子堂，階前細月鋪花影。繡屏銀鴨香蓊蒙，天上夢歸花繞叢。宜男漫作後庭草，不似櫻桃千子紅。,
南歌子詞二首,溫庭筠,一尺深紅勝麴塵，天生舊物不如新。合歡桃核終堪恨，裡許元來別有人。井底點燈深燭伊，共郎長行莫圍棋。玲瓏骰子安紅豆，入骨相思知不知。,愛情詩，思念詩
邊笳曲,溫庭筠,朔管迎秋動，雕陰雁來早。上郡隱黃雲，天山吹白草。嘶馬悲寒磧，朝陽照霜堡。江南戍客心，門外芙蓉老。,
芙蓉,溫庭筠,剌莖澹盪碧，花片參差紅。吳歌秋水冷，湘廟夜雲空。濃豔香露裡，美人青鏡中。南樓未歸客，一夕練塘東。,
祕書劉尚書輓歌詞二首,溫庭筠,王筆活鸞鳳，謝詩生芙蓉。學筵開絳帳，談柄發洪鍾。粉署見飛鵩，玉山猜臥龍。遺風麗清韻，蕭散九原鬆。麈尾近良玉，鶴裘吹素絲。壞陵殷浩謫，春墅謝安棋。京口貴公子，襄陽諸女兒。折花兼踏月，多唱柳郎詞。,
太子西池二首,溫庭筠,梨花雪壓枝，鶯囀柳如絲。懶逐妝成曉，春融夢覺遲。鬢輕全作影，嚬淺未成眉。莫信張公子，窗間斷暗期。花紅蘭紫莖，愁草雨新晴。柳佔三春色，鶯偷百鳥聲。日長嫌輦重，風暖覺衣輕。薄暮香塵起，長楊落照明。,
題望苑驛,溫庭筠,弱柳千條杏一枝，半含春雨半垂絲。景陽寒井人難到，長樂晨鐘鳥自知。花影至今通博望，樹名從此號相思。分明十二樓前月，不向西陵照盛姬。,
寄河南杜少尹,溫庭筠,十載歸來鬢未凋，玳簪珠履見常僚。豈關名利分榮路，自有才華作慶霄。鳥影參差經上苑，騎聲斷續過中橋。夕陽亭畔山如畫，應念田歌正寂寥。,
題崔公池亭舊遊,溫庭筠,皎鏡方塘菡萏秋，此來重見採蓮舟。誰能不逐當年樂，還恐添成異日愁。紅豔影多風嫋嫋，碧空雲斷水悠悠。檐前依舊青山色，盡日無人獨上樓。,
感舊陳情五十韻獻淮南李僕射,溫庭筠,嵇紹垂髫日，山濤筮仕年。琴樽陳席上，紈綺拜床前。鄰里才三徙，雲霄已九遷。感深情惝怳，言發淚潺湲。憶昔龍圖盛，方今鶴羽全。桂枝香可襲，楊葉舊頻穿。玉籍標人瑞，金丹化地仙。賦成攢筆寫，歌出滿城傳。既矯排虛翅，將持造物權。萬靈思鼓鑄，群品待陶甄。視草絲綸出，持綱雨露懸。法行黃道內，居近翠華邊。書跡臨湯鼎，吟聲接舜弦。白麻紅燭夜，清漏紫微天。雷電隨神筆，魚龍落彩箋。閒宵陪雍時，清暑在甘泉。耿介非持祿，優遊是養賢。冰清臨百粵，風靡化三川。委寄崇推轂，威儀壓控弦。梁園提彀騎，淮水換戎旃。照日青油溼，迎風錦帳鮮。黛蛾陳二八，珠履列三千。舞轉回紅袖，歌愁斂翠鈿。滿堂開照曜，分座儼嬋娟。油額芙蓉帳，香塵玳瑁筵。繡旗隨影合，金陣似波旋。緹幕深回互，朱門暗接連。彩虯蟠畫戟，花馬立金鞭。有客將誰託，無媒竊自憐。抑揚中散曲，漂泊孝廉船。未展干時策，徒拋負郭田。轉蓬猶邈爾，懷橘更潸然。投足乖蹊徑，冥心向簡編。未知魚躍地，空愧鹿鳴篇。稷下期方至，漳濱病未痊。定非籠外鳥，真是殼中蟬。蕙徑鄰幽澹，荊扉興靜便。草堂苔點點，蔬囿水濺濺。釣罷溪雲重，樵歸澗月圓。懶多成宿疢，愁甚似春眠。木直終難怨，膏明只自煎。鄭鄉空健羨，陳榻未招延。旅食逢春盡，羈遊為事牽。宦無毛義檄，婚乏阮修錢。冉弱營中柳，披敷幕下蓮。儻能容委質，非敢望差肩。澀劍猶堪淬，餘朱或可研。從師當鼓篋，窮理久忘筌。折簡能榮瘁，遣簪莫棄捐。韶光如見借，寒谷變風煙。,
送洛南李主簿,溫庭筠,想君秦塞外，因見楚山青。槲葉曉迷路，枳花春滿庭。祿優仍侍膳，官散得專經。子敬懷愚谷，歸心在翠屏。,
經李處士杜城別業,溫庭筠,憶昔幾遊集，今來倍嘆傷。百花情易老，一笑事難忘。白社已蕭索，青樓空豔陽。不閒雲雨夢，猶欲過高唐。,
東歸有懷,溫庭筠,晴川通野陂，此地昔傷離。一去跡常在，獨來心自知。鷺眠茭葉折，魚靜蓼花垂。無限高秋淚，扁舟極路岐。,
休浣日西掖謁所知,溫庭筠,赤墀高閣自從容，玉女窗扉報曙鍾。日麗九門青鎖闥，雨晴雙闕翠微峰。毫端蕙露滋仙草，琴上薰風入禁鬆。荀令鳳池春婉娩，好將餘潤變魚龍。,
題西平王舊賜屏風,溫庭筠,曾向金扉玉砌來，百花鮮溼隔塵埃。披香殿下櫻桃熟，結綺樓前芍藥開。朱鷺已隨新鹵簿，黃鸝猶溼舊池臺。世間剛有東流水，一送恩波更不回。,
和趙嘏題嶽寺,溫庭筠,疏鍾細響亂鳴泉，客省高臨似水天。嵐翠暗來空覺潤，澗茶餘爽不成眠。越僧寒立孤燈外，嶽月秋當萬木前。張邴宦情何太薄，遠公窗外有池蓮。,
宿雲際寺,溫庭筠,白蓋微雲一徑深，東峰弟子遠相尋。蒼苔路熟僧歸寺，紅葉聲乾鹿在林。高閣清香生靜境，夜堂疏磬發禪心。自從紫桂巖前別，不見南能直至今。,
牡丹二首,溫庭筠,輕陰隔翠幃，宿雨泣晴暉。醉後佳期在，歌餘舊意非。蝶繁經粉住，蜂重抱香歸。莫惜薰爐夜，因風到舞衣。水漾晴紅壓疊波，曉來金粉覆庭莎。裁成豔思偏應巧，分得春光最數多。欲綻似含雙靨笑，正繁疑有一聲歌。華堂客散簾垂地，想憑闌干斂翠蛾。,
寓懷,溫庭筠,誠足不顧得，妄矜徒有言。語斯諒未盡，隱顯何悠然。洵彼都邑盛，眷惟車馬喧。自期尊客卿，非意幹王孫。銜知有貞爵，處實非厚顏。苟無海岱氣，奚取壺漿恩。唯絲南山楊，適我鬆菊香。鵬鵾誠未憶，誰謂凌風翔。,
觀舞妓,溫庭筠,朔音悲嘒管，瑤踏動芳塵。總袖時增怨，聽破復含嚬。凝腰倚風軟，花題照錦春。朱弦固悽緊，瓊樹亦迷人。,
橫吹曲辭·雍臺歌,溫庭筠,太子池南樓百尺，八窗新樹疏簾隔。黃金鋪首畫鉤陳，羽葆亭童拂交戟。盤紆闌楯臨高臺，帳殿臨流鸞扇開。早雁聲鳴細波起，映花鹵簿龍飛回。,
唐莊恪太子輓歌詞二首,溫庭筠,疊鼓辭宮殿，悲笳降杳冥。影離雲外日，光滅火前星。鄴客瞻秦苑，商公下漢庭。依依陵樹色，空繞古原青。東府虛容衛，西園寄夢思。鳳懸吹曲夜，雞斷問安時。塵陌都人恨，霜郊賵馬悲。唯餘埋璧地，菸草近丹墀。,
寄清源寺僧,溫庭筠,石路無塵竹徑開，昔年曾伴戴顒來。窗間半偈聞鍾後，松下殘棋送客回。簾向玉峰藏夜雪，砌因藍水長秋苔。白蓮社裡如相問，為說遊人是姓雷。,
贈李將軍,溫庭筠,誰言荀羨愛功勳，年少登壇眾所聞。曾以能書稱內史，又因明易號將軍。金溝故事春長在，玉軸遺文火半焚。不學龍驤畫山水，醉鄉無跡似閒雲。,
哭王元裕,溫庭筠,聞說蕭郎逐逝川，伯牙因此絕清弦。柳邊猶憶青驄影，墳上俄生碧草煙。篋裡詩書疑謝後，夢中風貌似潘前。他時若到相尋處，碧樹紅樓自宛然。,
奉天西佛寺,溫庭筠,憶昔狂童犯順年，玉虯閒暇出甘泉。宗臣欲舞千鈞劍，追騎猶觀七寶鞭。星背紫垣終掃地，日歸黃道卻當天。至今南頓諸耆舊，猶指榛蕪作弄田。,
李羽處士故里,溫庭筠,柳不成絲草帶煙，海槎東去鶴歸天。愁腸斷處春何限，病眼開時月正圓。花若有情還悵望，水應無事莫潺湲。終知此恨銷難盡，辜負南華第一篇。,
偶遊,溫庭筠,曲巷斜臨一水間，小門終日不開關。紅珠斗帳櫻桃熟，金尾屏風孔雀閒。雲髻幾迷芳草蝶，額黃無限夕陽山。與君便是鴛鴦侶，休向人間覓往還。,
贈知音,溫庭筠,翠羽花冠碧樹雞，未明先向短牆啼。窗間謝女青蛾斂，門外蕭郎白馬嘶。星漢漸移庭竹影，露珠猶綴野花迷。景陽宮裡鍾初動，不語垂鞭上柳堤。,
西江上送漁父,溫庭筠,卻逐嚴光向若耶，釣輪菱棹寄年華。三秋梅雨愁楓葉，一夜篷舟宿葦花。不見水雲應有夢，偶隨鷗鷺便成家。白蘋風起樓船暮，江燕雙雙五兩斜。,
經故祕書崔監揚州南塘舊居,溫庭筠,昔年曾識範安成，松竹風姿鶴性情。西掖曙河橫漏響，北山秋月照江聲。乘舟覓吏經輿縣，為酒求官得步兵。千頃水流通故墅，至今留得謝公名。,
送崔郎中赴幕,溫庭筠,一別黔巫似斷絃，故交東去更悽然。心遊目送三千里，雨散雲飛二十年。發跡豈勞天上桂，屬詞還得幕中蓮。相思休話長安遠，江月隨人處處圓。,
經舊遊,溫庭筠,珠箔金鉤對彩橋，昔年於此見嬌嬈。香燈悵望飛瓊鬢，涼月殷勤碧玉簫。屏倚故窗山六扇，柳垂寒砌露千條。壞牆經雨蒼苔遍，拾得當時舊翠翹。,
初秋寄友人,溫庭筠,閒夢正悠悠，涼風生竹樓。夜琴知欲雨，曉簟覺新秋。獨鳥楚山遠，一蟬關樹愁。憑將離別恨，江外問同遊。,
渚宮晚春寄秦地友人,溫庭筠,風華已眇然，獨立思江天。鳧雁野塘水，牛羊春草煙。秦原曉重疊，灞浪夜潺湲。今日思歸客，愁容在鏡懸。,
送幷州郭書記,溫庭筠,賓筵得佳客，侯印有光輝。候騎不傳箭，迴文空上機。塞城收馬去，烽火射鵰歸。惟有嚴家瀨，迴環徑草微。,
雜歌謠辭·邯鄲郭公辭,溫庭筠,金笳悲故曲，玉座積深塵。言是邯鄲伎，不易鄴城人。青苔竟埋骨，紅粉自傷神。唯有漳河柳，還向舊營春。,
登李羽士東樓,溫庭筠,經客有餘音，他年終故林。高樓本危睇，涼月更傷心。此意竟難折，伊人成古今。流塵其可欲，非復懶鳴琴。,
贈考功盧郎中,溫庭筠,白首方辭滿，荊扉對渚田。雪中無陋巷，醉後似當年。一笈負山藥，兩瓶攜澗泉。夜來風浪起，何處認漁船。,
和段少常柯古,溫庭筠,稱觴慚座客，懷刺即門人。素向寧知貴，清淡不厭貧。野梅江上晚，堤柳雨中春。未報淮南詔，何勞問白蘋。,
宿輝公精舍,溫庭筠,禪房無外物，清話此宵同。林彩水煙裡，澗聲山月中。橡霜諸壑霽，杉火一爐空。擁褐寒更徹，心知覺路通。,
正見寺曉別生公,溫庭筠,清曉盥秋水，高窗留夕陰。初陽到古寺，宿鳥起寒林。香火有良願，宦名非素心。靈山緣未絕，他日重來尋。,
寄嶽州李外郎遠,溫庭筠,含蘋不語坐持頤，天遠樓高宋玉悲。湖上殘棋人散後，岳陽微雨鳥來遲。早梅猶得回歌扇，春水還應理釣絲。獨有袁巨集正憔悴，一樽惆悵落花時。,
相和歌辭·堂堂,溫庭筠,錢塘岸上春如織，淼淼寒潮帶晴色。淮南遊客馬連嘶，碧草迷人歸不得。風飄客意如吹煙，纖指殷勤傷雁弦。一曲堂堂紅燭筵，金鯨瀉酒如飛泉。,
春日訪李十四處士,溫庭筠,花深橋轉水潺潺，甪里先生自閉關。看竹已知行處好，望雲空得暫時閒。誰言有策堪經世，自是無錢可買山。一局殘棋千點雨，綠萍池上暮方,
寄渚宮遺民弘裡生,溫庭筠,柳弱湖堤曲，籬疏水巷深。酒闌初促席，歌罷欲分襟。波月欺華燭，汀雲潤故琴。鏡清花並蒂，床冷簟連心。荷疊平橋暗，萍稀敗舫沉。城頭五通鼓，窗外萬家砧。異縣魚投浪，當年鳥共林。八行香未滅，千里夢難尋。未肯睽良願，空期嗣好音。他時因詠作，猶得比南金。,
秋雨,溫庭筠,雲滿鳥行滅，池涼龍氣腥。斜飄看棋簟，疏灑望山亭。細響鳴林葉，圓文破沼萍。秋陰杳無際，平野但冥冥。,
寄崔先生,溫庭筠,往年江海別元卿，家近山陽古郡城。蓮浦香中離席散，柳堤風裡釣船橫。星霜荏苒無音信，煙水微茫變姓名。菰黍正肥魚正美，五侯門下負平生。,
月中宿雲居寺上方,溫庭筠,虛閤披衣坐，寒階踏葉行。眾星中夜少，圓月上方明。靄盡無林色，暄餘有澗聲。只應愁恨事，還逐曉光生。,
登盧氏臺,溫庭筠,勝地當通邑，前山有故居。臺高秋盡出，林斷野無餘。白露鳴蛩急，晴天度雁疏。由來放懷地，非獨在吾廬。,
反生桃花發因題,溫庭筠,疾眼逢春四壁空，夜來山雪破東風。未知王母千年熟，且共劉郎一笑同。已落又開橫晚翠，似無如有帶朝紅。僧虔蠟炬高三尺，莫惜連宵照露叢。,
苦楝花,溫庭筠,院裡鶯歌歇，牆頭蝶舞孤。天香薰羽葆，宮紫暈流蘇。晻曖迷青瑣，氤氳向畫圖。只應春惜別，留與博山爐。,
酬友人,溫庭筠,辭榮亦素尚，倦遊非夙心。寧復思金籍，獨此臥煙林。閒雲無定貌，佳樹有餘陰。坐久芰荷發，釣闌茭葦深。游魚自搖漾，浴鳥故浮沉。唯君清露夕，一為灑煩襟。,
敕勒歌塞北,溫庭筠,敕勒金fj壁，陰山無歲華。帳外風飄雪，營前月照沙。羌兒吹玉管，胡姬踏錦花。卻笑江南客，梅落不歸家。,
詠春幡,溫庭筠,閒庭見早梅，花影為誰栽。碧煙隨刃落，蟬鬢覺春來。代郡嘶金勒，梵聲悲鏡臺。玉釵風不定，香步獨徘徊。,
陳宮詞,溫庭筠,雞鳴人草草，香輦出宮花。妓語細腰轉，馬嘶金面斜。早鶯隨彩仗，驚雉避凝笳。淅瀝湘風外，紅輪映曙霞。,
中書令裴公輓歌詞二首,溫庭筠,王儉風華首，蕭何社稷臣。丹陽布衣客，蓮渚白頭人。銘勒燕山暮，碑沉漢水春。從今虛醉飽，無復汙車茵。箭下妖星落，風前殺氣回。國香荀令去，樓月庾公來。玉璽終無慮，金縢意不開。空嗟薦賢路，芳草滿燕臺。,
開聖寺,溫庭筠,路分谿石夾煙叢，十里蕭蕭古樹風。出寺馬嘶秋色裡，向陵鴉亂夕陽中。竹間泉落山廚靜，塔下僧歸影殿空。猶有南朝舊碑在，恥將興廢問休公。,
重遊圭峰宗密禪師精廬,溫庭筠,百尺青崖三尺墳，微言已絕杳難聞。戴顒今日稱居士，支遁他年識領軍。暫對杉鬆如結社，偶同麋鹿自成群。故山弟子空回首，蔥嶺唯應見宋雲。,
題李處士幽居,溫庭筠,水玉簪頭白角巾，瑤琴寂歷拂輕塵。濃陰似帳紅薇晚，細雨如煙碧草春。隔竹見籠疑有鶴，捲簾看畫靜無人。南山自是忘年友，谷口徒稱鄭子真。,
郊居秋日有懷一二知己,溫庭筠,稻田鳧雁滿晴沙，釣渚歸來一徑斜。門帶果林招邑吏，井分蔬圃屬鄰家。皋原寂歷垂禾穗，桑竹參差映豆花。自笑謾懷經濟策，不將心事許煙霞。,
題友人池亭,溫庭筠,月榭風亭繞曲池，粉垣回互瓦參差。侵簾片白搖翻影，落鏡愁紅寫倒枝。鸂鶒刷毛花蕩漾，鷺鷥拳足雪離披。山翁醉後如相憶，羽扇清樽我自知。,
寄湘陰閻少府乞釣輪子,溫庭筠,釣輪形與月輪同，獨繭和煙影似空。若向三湘逢雁信，莫辭千里寄漁翁。篷聲夜滴松江雨，菱葉秋傳鏡水風。終日垂鉤還有意，尺書多在錦鱗中。,
投翰林蕭舍人,溫庭筠,人間鵷鷺杳難從，獨恨金扉直九重。永珍晚歸仁壽鏡，百花春隔景陽鍾。紫微芒動詞初出，紅燭香殘誥未封。每過朱門愛庭樹，一枝何日許相容。,
春暮宴罷寄宋壽先輩,溫庭筠,斜掩朱門花外鍾，曉鶯時節好相逢。窗間桃蕊宿妝在，雨後牡丹春睡濃。蘇小風姿迷下蔡，馬卿才調似臨邛。誰憐芳草生三徑，參佐橋西陸士龍。,
題柳,溫庭筠,楊柳千條拂面絲，綠煙金穗不勝吹。香隨靜婉歌塵起，影伴嬌嬈舞袖垂。羌管一聲何處曲，流鶯百囀最高枝。千門九陌花如雪，飛過宮牆兩自知。,愛情詩，描寫柳
池塘七夕,溫庭筠,月出西南露氣秋，綺羅河漢在斜溝。楊家繡作鴛鴦幔，張氏金為翡翠鉤。香燭有花妨宿燕，畫屏無睡待牽牛。萬家砧杵三篙水，一夕橫塘似舊遊。,
過五丈原,溫庭筠,鐵馬雲雕久絕塵，柳陰高壓漢營春。天晴殺氣屯關右，夜半妖星照渭濱。下國臥龍空誤主，中原逐鹿不因人。象床錦帳無言語，從此譙周是老臣。,懷古詩
詠山雞,溫庭筠,萬壑動晴景，山禽凌翠微。繡翎翻草去，紅觜啄花歸。巢暖碧雲色，影孤清鏡輝。不知春樹伴，何處又分飛。,
題竹穀神祠,溫庭筠,蒼蒼松竹晚，一徑入荒祠。古樹風吹馬，虛廊日照旗。煙煤朝奠處，風雨夜歸時。寂寞東湖客，空看蔣帝碑。,
春日寄嶽州從事李員外二首,溫庭筠,苒弱樓前柳，輕空花外窗。蝶高飛有伴，鶯早語無雙。剪勝裁春字，開屏見曉江。從來共情戰，今日欲歸降。從小識賓卿，恩深若弟兄。相逢在何日，此別不勝情。紅粉座中客，彩斿江上城。尚平婚嫁累，無路逐雙旌。,
送淮陰孫令之官,溫庭筠,隋堤楊柳煙，孤棹正悠然。蕭寺通淮戍，蕪城枕楚壖。魚鹽橋上市，燈火雨中船。故老青葭岸，先知儒子賢。,
旅泊新津卻寄一二知己,溫庭筠,維舟息行役，霽景近江村。並起別離恨，似聞歌吹喧。高林月初上，遠水霧猶昏。王粲平生感，登臨幾斷魂。,
題薛昌之所居,溫庭筠,所得乃清曠，寂寥常掩關。獨來春尚在，相得暮方還。花白風露晚，柳青街陌閒。翠微應有雪，窗外見南山。,
過潼關,溫庭筠,地形盤屈帶河流，景氣澄明是勝遊。十里曉雞關樹暗，一行寒雁隴雲愁。片時無事溪泉好，盡日凝眸嶽色秋。麈尾角巾應曠望，更嗟芳靄隔秦樓。,
寄盧生,溫庭筠,遺業荒涼近故都，門前堤路枕平湖。綠楊陰裡千家月，紅藕香中萬點珠。此地別來雙鬢改，幾時歸去片帆孤。他年猶擬金貂換，寄語黃公舊酒壚。,
秋日旅舍寄義山李侍御,溫庭筠,一水悠悠隔渭城，渭城風物近柴荊。寒蛩乍響催機杼，旅雁初來憶弟兄。自為林泉牽曉夢，不關砧杵報秋聲。子虛何處堪消渴，試向文園問長卿。,
與友人別,溫庭筠,半醉別都門，含悽上古原。晚風楊葉社，寒食杏花村。薄暮牽離緒，傷春憶晤言。年芳本無限，何況有蘭孫。,
宿一公精舍,溫庭筠,夜闌黃葉寺，瓶錫兩俱能。松下石橋路，雨中山殿燈。茶爐天姥客，棋席剡溪僧。還笑長門賦，高秋臥茂陵。,
相和歌辭·張靜婉採蓮曲,溫庭筠,蘭膏墜發紅玉春，燕釵拖頸拋盤雲。城西楊柳向嬌晚，門前溝水波潾潾。麒麟公子朝天客，佩馬璫璫度春陌。掌中無力舞衣輕，翦斷鮫綃破春碧。抱月飄煙一尺腰，麝臍龍髓憐嬌饒。秋羅拂衣碎光動，露重花多香不銷。鸂鶒膠膠塘水滿，綠萍如粟蓮莖短。一夜西風送雨來，粉痕零落愁紅淺。船頭折藕絲暗牽，藕根蓮子相留連。郎心似月月易缺，十五十六清光圓。,
和太常杜少卿東都修行裡有嘉蓮,溫庭筠,春秋罷注直銅龍，舊宅嘉蓮照水紅。兩處龜巢清露裡，一時魚躍翠莖東。同心表瑞荀池上，半面分妝樂鏡中。應為臨川多麗句，故持重豔向西風。,
題磁嶺海棠花,溫庭筠,幽態竟誰賞，歲華空與期。島回香盡處，泉照豔濃時。蜀彩淡搖曳，吳妝低怨思。王孫又誰恨，惆悵下山遲。,
蘭塘詞,溫庭筠,塘水汪汪鳧唼喋，憶上江南木蘭楫。繡頸金須蕩倒光，團團皺綠雞頭葉。露凝荷卷珠淨圓，紫菱刺短浮根纏。小姑歸晚紅妝淺，鏡裡芙蓉照水鮮。東溝潏潏勞回首，欲寄一杯瓊液酒。知道無郎卻有情，長教月照相思柳。,
燒歌,溫庭筠,起來望南山，山火燒山田。微紅夕如滅，短焰復相連。差差向岩石，冉冉凌青壁。低隨迴風盡，遠照檐茅赤。鄰翁能楚言，倚插欲潸然。自言楚越俗，燒畬為早田。豆苗蟲促促，籬上花當屋。廢棧豕歸欄，廣場雞啄粟。新年春雨晴，處處賽神聲。持錢就人卜，敲瓦隔林鳴。卜得山上卦，歸來桑棗下。吹火向白茅，腰鐮映赬蔗。風驅槲葉煙，槲樹連平山。迸星拂霞外，飛燼落階前。仰面呻復嚏，鴉娘咒豐歲。誰知蒼翠容，盡作官家稅。,
金虎臺,溫庭筠,碧草連金虎，青苔蔽石麟。皓齒芳塵起，纖腰玉樹春。倚瑟紅鉛溼，分香翠黛嚬。誰言奉陵寢，相顧復沾巾。,
詠曉,溫庭筠,蟲歇紗窗靜，鴉散碧梧寒。稍驚朝珮動，猶傳清漏殘。亂珠凝燭淚，微紅上露盤。褰衣復理鬢，餘潤拂芝蘭。,
過西堡塞北,溫庭筠,淺草幹河闊，叢棘廢城高。白馬犀匕首，黑裘金佩刀。霜清徹兔目，風急吹雕毛。一經何用厄，日暮涕沾袍。,
題西明寺僧院,溫庭筠,曾識匡山遠法師，低鬆片石對前墀。為尋名畫來過院，因訪閒人得看棋。新雁參差雲碧處，寒鴉遼亂葉紅時。自知終有張華識，不向滄洲理釣絲。,
法雲寺雙檜,溫庭筠,晉朝名輩此離群，想對濃陰去住分。題處尚尋王內史，畫時應是顧將軍。長廊夜靜聲疑雨，古殿秋深影勝雲。一下南臺到人世，曉泉清籟更難聞。,
送陳嘏之侯官兼簡李常侍,溫庭筠,縱得步兵無綠蟻，不緣句漏有丹砂。殷勤為報同袍友，我亦無心似海槎。春服照塵連草色，夜船聞雨滴蘆花。梅仙自是青雲客，莫羨相如卻到家。,
溪上行,溫庭筠,綠塘漾漾煙濛濛，張翰此來情不窮。雪羽褵褷立倒影，金鱗撥剌跳晴空。風翻荷葉一向白，雨溼蓼花千穗紅。心羨夕陽波上客，片時歸夢釣船中。,
祕書省有賀監知章草題詩，筆力遒健，風尚高,溫庭筠,越溪漁客賀知章，任達憐才愛酒狂。鸂鶒葦花隨釣艇，蛤蜊菰菜夢橫塘。幾年涼月拘華省，一宿秋風憶故鄉。榮路脫身終自得，福庭回首莫相忘。出籠鸞鶴歸遼海，落筆龍蛇滿壞牆。李白死來無醉客，可憐神彩吊殘陽。,
贈鄭徵君家匡山首春與丞相贊皇公遊止,溫庭筠,一拋蘭棹逐燕鴻，曾向江湖識謝公。每到朱門還悵望，故山多在畫屏中。,
巫山神女廟,溫庭筠,黯黯閉宮殿，霏霏蔭薜蘿。曉峰眉上色，春水臉前波。古樹芳菲盡，扁舟離恨多。一叢斑竹夜，環佩響如何。,
題陳處士幽居,溫庭筠,鬆軒塵外客，高枕自蕭疏。雨後苔侵井，霜來葉滿渠。閒看鏡湖畫，秋得越僧書。若待前溪月，誰人伴釣魚。,
贈鄭處士,溫庭筠,飄然隨釣艇，雲水是天涯。紅葉下荒井，碧梧侵古槎。醉收陶令菊，貧賣邵平瓜。更有相期處，南籬一樹花。,
江岸即事,溫庭筠,水容侵古岸，峰影度青蘋。廟竹唯聞鳥，江帆不見人。雀聲花外暝，客思柳邊春。別恨轉難盡，行行汀草新。,
途中有懷,溫庭筠,驅車何日閒，擾擾路岐間。歲暮自多感，客程殊未還。亭皋汝陽道，風雪穆陵關。臘後寒梅發，誰人在故山。,
題僧泰恭院二首,溫庭筠,昔歲東林下，深公識姓名。爾來辭半偈，空復嘆勞生。憂患慕禪味，寂寥遺世情。所歸心自得，何事倦塵纓。微生竟勞止，晤言猶是非。出門還有淚，看竹暫忘機。爽氣三秋近，浮生一笑稀。故山鬆菊在，終欲掩荊扉。,
李先生別墅望僧舍寶剎，因作雙韻聲,溫庭筠,棲息消心象，檐楹溢豔陽。簾櫳蘭露落，鄰里柳林涼。高閣過空谷，孤竿隔古岡。潭廬同淡蕩，彷彿復芬芳。,
雪夜與友生同宿曉寄近鄰,溫庭筠,閉門群動息，積雪透疏林。有客寒方覺，無聲曉已深。正繁聞近雁，並落起棲禽。寂寞寒塘路，憐君獨阻尋。,
旅次盱眙縣,溫庭筠,離離麥擢芒，楚客意偏傷。波上旅愁起，天邊歸路長。孤橈投楚驛，殘月在淮檣。外杜三千里，誰人數雁行。,
鄠郊別墅寄所知,溫庭筠,持頤望平綠，萬景集所思。南塘遇新雨，百草生容姿。幽鳥不相識，美人如何期。徒然委搖盪，惆悵春風時。,
京兆公池上作,溫庭筠,稻香山色疊，平野接荒陂。蓮折舟行遠，萍多釣下遲。壞堤泉落處，涼簟雨來時。京口兵堪用，何因入夢思。,
過新豐,溫庭筠,一劍乘時帝業成，沛中鄉里到鹹京。寰區已作皇居貴，風月猶含白社情。泗水舊亭春草遍，千門遺瓦古苔生。至今留得離家恨，雞犬相聞落照明。,
馬嵬佛寺,溫庭筠,荒雞夜唱戰塵深，五鼓雕輿過上林。才信傾城是真語，直教塗地始甘心。兩重秦苑成千裡，一炷胡香抵萬金。曼倩死來無絕藝，後人誰肯惜青禽。,
贈盧長史,溫庭筠,移病欲成隱，扁舟歸舊居。地深新事少，官散故交疏。道直更無侶，家貧唯有書。東門煙水夢，非獨為鱸魚。,
江上別友人,溫庭筠,秋色滿葭菼，離人西復東。幾年方暫見，一笑又難同。地勢蕭陵歇，江聲禹廟空。如何暮灘上，千里逐徵鴻。,
訪知玄上人遇暴經因有贈,溫庭筠,縹帙無塵滿畫廊，鐘山弟子靜焚香。惠能未肯傳心法，張湛徒勞與眼方。風颺檀煙銷篆印，日移鬆影過禪床。客兒自有翻經處，江上秋來蕙草荒。,
敬答李先生,溫庭筠,七裡灘聲舜廟前，杏花初盛草芊芊。綠昏晴氣春風岸，紅漾輕綸野水天。不為傷離成極望，更因行樂惜流年。一瓢無事麛裘暖，手弄溪波坐釣船。,
二月十五日櫻桃盛開自所居躡履吟玩競名王澤,溫庭筠,曉覺籠煙重，春深染雪輕。靜應留得蝶，繁欲不勝鶯。影亂晨飆急，香多夜雨晴。似將千萬恨，西北為卿卿。,
蔣侯神歌,溫庭筠,楚神鐵馬金鳴珂，夜動蛟潭生素波。商風颳水報西帝，廟前古樹蟠白蛇。吳王赤斧斫雲陣，畫堂列壁叢霜刃。巫娥傳意託悲絲，鐸語琅琅理雙鬢。湘煙刷翠湘山斜，東方日出飛神鴉。青雲自有黑龍子，潘妃莫結丁香花。,
昆明池水戰詞,溫庭筠,汪汪積水光連空，重疊細紋晴漾紅。赤帝龍孫鱗甲怒，臨流一盼生陰風。鼉鼓三聲報天子，雕旌獸艦凌波起。雷吼濤驚白石山，石鯨眼裂蟠蛟死。溟池海浦俱喧豗。青幟白旌相次來。箭羽槍纓三百萬，踏翻西海生塵埃。茂陵仙去菱花老，唼唼游魚近煙島。渺莽殘陽釣艇歸，綠頭江鴨眠沙草。,
句,溫庭筠,春水碧於天，畫船聽雨眠。綠樹繞村含細雨，寒潮背郭卷平沙。,
獵騎辭,溫庭筠,早辭平扆殿，夕奉湘南宴。香兔抱微煙，重鱗疊輕扇。蠶飢使君馬，雁避將軍箭。寶柱惜離弦，流黃悲赤縣。理釵低舞鬢，換袖回歌面。晚柳未如絲，春花已如霰。所嗟故里曲，不及青樓宴。,
詠嚬,溫庭筠,毛羽斂愁翠，黛嬌攢豔春。恨容偏落淚，低態定思人。枕上夢隨月，扇邊歌繞塵。玉鉤鸞不住，波淺石磷磷。,
南湖,溫庭筠,湖上微風入檻涼，翻翻菱荇滿回塘。野船著岸偎春草，水鳥帶波飛夕陽。蘆葉有聲疑霧雨，浪花無際似瀟湘。飄然篷艇東歸客，盡日相看憶楚鄉。,
和友人悼亡,溫庭筠,玉貌潘郎淚滿衣，畫羅輕鬢雨霏微。紅蘭委露愁難盡，白馬朝天望不歸。寶鏡塵昏鸞影在，鈿箏絃斷雁行稀。春來多少傷心事，碧草侵階粉蝶飛。,
卻經商山寄昔同行人,溫庭筠,曾道逍遙第一篇，爾來無處不恬然。便同南郭能忘象，兼笑東林學坐禪。人事轉新花爛熳，客程依舊水潺湲，若教猶作當時意，應有垂絲在鬢邊。,
回中作,溫庭筠,蒼莽寒空遠色愁，嗚嗚戍角上高樓。吳姬怨思吹雙管，燕客悲歌別五侯。千里關山邊草暮，一星烽火朔雲秋。夜來霜重西風起，隴水無聲凍不流。,
雜歌謠辭·黃曇子歌,溫庭筠,參差綠蒲短，搖豔雲塘滿。紅瀲蕩融融，鶯翁鸂鶒暖。萋芊小成路，馬上修蛾懶。羅衫嫋迴風，點粉金鸝卵。,
寄山中友人,溫庭筠,惟昔有歸趣，今茲固願言。嘯歌成往事，風雨坐涼軒。時物信佳節，歲華非故園。固知春草色，何意為王孫。,
海榴,溫庭筠,海榴開似火，先解報春風。葉亂裁箋綠，花宜插鬢紅。蠟珠攢作蒂，緗彩剪成叢。鄭驛多歸思，相期一笑同。,
雪二首,溫庭筠,硯水池先凍，窗風酒易消。鴉聲出山郭，人跡過村橋。稍急方縈轉，才深未寂寥。細光穿暗隙，輕白駐寒條。草靜封還折，鬆欹墮復搖。謝莊今病眼，無意坐通宵。羸驂出更慵，林寺已疏鍾。踏緊寒聲澀，飛交細點重。圃斜人過跡，階靜鳥行蹤。寂寞梁鴻病，誰人代夜舂。,
鴻臚寺有開元中錫宴堂，樓臺池沼雅為勝絕，,溫庭筠,明皇昔御極，神聖垂耿光。沈機發雷電，逸躅陵堯湯。西覃積石山，北至窮髮鄉。四凶有獬豸，一臂無螳螂。嬋娟得神豔，郁烈聞國香。紫絛鳴羯鼓，玉管吹霓裳。祿山未封侯，林甫才為郎。昭融廓日月，妥帖安紀綱。群生到壽域，百辟趨明堂。四海正夷宴，一塵不飛揚。天子自猶豫，侍臣宜樂康。軋然閶闔開，赤日生扶桑。玉砌露盤紆，金壺漏丁當。劍佩相擊觸，左右隨趨蹌。玄珠十二旒，紅粉三千行。顧盻生羽翼，叱嗟迴雪霜。神霞凌雲閣，春水驪山陽。盤鬥九子粽，甌擎五雲漿。雙瓊京兆博，七鼓邯鄲娼。毰毸碧雞鬥，蘢蔥翠雉場。仗官繡蔽膝，寶馬金鏤錫。椒塗隔鸚鵡，柘彈驚鴛鴦。猗歟華國臣，鬢髮俱蒼蒼。錫宴得幽致，車從真煒煌。畫鷁照魚鱉，鳴騶亂甃鶬。颭灩蕩碧波，炫煌迷橫塘。縈盈舞迴雪，宛轉歌繞樑。豔帶畫銀絡，寶梳金鈿筐。沈冥類漢相，醉倒疑楚狂。一旦紫微東，胡星森耀芒。憑陵逐鯨鯢，唐突驅犬羊。縱火三月赤，戰塵千里黃。殽函與府寺，從此俱荒涼。茲地乃蔓草，故基摧壞牆。枯池接斷岸，唧唧啼寒螿。敗荷塌作泥，死竹森如槍。遊人問老吏，相對聊感傷。豈必見麋鹿，然後堪迴腸。幸今遇太平，令節稱羽觴。誰知曲江曲，歲歲棲鸞凰。,
過吳景帝陵,溫庭筠,王氣銷來水淼茫，豈能才與命相妨。虛開直瀆三千里，青蓋何曾到洛陽。,
雉場歌,溫庭筠,茭葉萋萋接煙曙，雞鳴埭上梨花露。彩仗鏘鏘已合圍，繡翎白頸遙相妒。雕尾扇張金縷高，碎鈴素拂驪駒豪。綠場紅跡未相接，箭發銅牙傷彩毛。麥隴桑陰小山晚，六虯歸去凝笳遠。城頭卻望幾含情，青畝春蕪連石苑。,
謝公墅歌,溫庭筠,朱雀航南繞香陌，謝郎東墅連春碧。鳩眠高柳日方融，綺榭飄颻紫庭客。文楸方罫花參差，心陣未成星滿池。四座無喧梧竹靜，金蟬玉柄俱持頤。對局含情見千里，都城已得長蛇尾。江南王氣系疏襟，未許苻堅過淮水。,
春愁曲,溫庭筠,紅絲穿露珠簾冷，百尺啞啞下纖綆。遠翠愁山入臥屏，兩重雲母空烘影。涼簪墜發春眠重，玉兔熅香柳如夢。錦疊空床委墮紅，颸颸掃尾雙金鳳。蜂喧蝶駐俱悠揚，柳拂赤欄纖草長。覺後梨花委平綠，春風和雨吹池塘。,
西江貽釣叟騫生,溫庭筠,晴江如鏡月如鉤，泛灩蒼茫送客愁。衣淚潛生竹枝曲，春潮遙上木蘭舟。事隨雲去身難到，夢逐煙銷水自流。昨日歡娛竟何在，一枝梅謝楚江頭。,
和友人題壁,溫庭筠,衝尚猶來出範圍，肯將經世作風徽。三臺位缺嚴陵臥，百戰功高范蠡歸。自欲一鳴驚鶴寢，不應孤憤學牛衣。西州未有看棋暇，澗戶何由得掩扉。,
題城南杜邠公林亭,溫庭筠,卓氏壚前金線柳，隋家堤畔錦帆風。貪為兩地分霖雨，不見池蓮照水紅。,
過華清宮二十二韻,溫庭筠,憶昔開元日，承平事勝遊。貴妃專寵幸，天子富春秋。月白霓裳殿，風乾羯鼓樓。鬥雞花蔽膝，騎馬玉搔頭。繡轂千門妓，金鞍萬戶侯。薄雲欹雀扇，輕雪犯貂裘。過客聞韶濩，居人識冕旒。氣和春不覺，煙暖霽難收。澀浪和瓊甃，晴陽上彩斿。卷衣輕鬢懶，窺鏡澹蛾羞。屏掩芙蓉帳，簾褰玳瑁鉤。重瞳分渭曲，纖手指神州。御案迷萱草，天袍妒石榴。深巖藏浴鳳，鮮隰媚潛虯。不料邯鄲蝨，俄成即墨牛。劍鋒揮太皞，旗焰拂蚩尤。內嬖陪行在，孤臣預坐籌。瑤簪遺翡翠，霜仗駐驊騮。豔笑雙飛斷，香魂一哭休。早梅悲蜀道，高樹隔昭丘。朱閣重霄近，蒼崖萬古愁。至今湯殿水，嗚咽縣前流。,
地肺山春日,溫庭筠,冉冉花明岸，涓涓水繞山。幾時拋俗事，來共白雲閒。,
題蕭山廟,溫庭筠,故道木陰濃，荒祠山影東。杉鬆一庭雨，幡蓋滿堂風。客奠曉莎溼，馬嘶秋廟空。夜深池上歇，龍入古潭中。,
題賀知章故居疊韻作,溫庭筠,廢砌翳薜荔，枯湖無菰蒲。老媼飽藁草，愚儒輸逋租。,
盤石寺留別成公,溫庭筠,槲葉蕭蕭帶葦風，寺前歸客別支公。三秋岸雪花初白，一夜林霜葉盡紅。山疊楚天雲壓塞，浪遙吳苑水連空。悠然旅榜頻回首，無復鬆窗半偈同。,
遐水謠,溫庭筠,天兵九月渡遐水，馬踏沙鳴驚雁起。殺氣空高萬里情，塞寒如箭傷眸子。狼煙堡上霜漫漫，枯葉號風天地幹。犀帶鼠裘無暖色，清光炯冷黃金鞍。虜塵如霧昏亭障，隴首年年漢飛將。麟閣無名期未歸，樓中思婦徒相望。,
答段柯古見嘲,溫庭筠,彩翰殊翁金繚繞，一千二百逃飛鳥。尾薪橋下未為痴，暮雨朝雲世間少。,
嘲春風,溫庭筠,春風何處好，別殿饒芳草。苒嫋轉鸞旗，萎蕤吹雉葆。揚芳歷九門，澹盪入蘭蓀。爭奈白團扇，時時偷主恩。,描寫春天，描寫風，讚美詩
題谷隱蘭若,溫庭筠,風帶巢熊拗樹聲，老僧相引入雲行。半坡新路畬才了，一谷寒煙燒不成。,
罩魚歌,溫庭筠,朝罩罩城南，暮罩罩城西。兩漿鳴幽幽，蓮子相高低。持罩入深水，金鱗大如手。魚尾迸圓波，千珠落湘藕。風颸颸，雨離離，菱尖茭刺鸂鶒飛。水連網眼白如影，淅瀝篷聲寒點微。楚岸有花花蓋屋，金塘柳色前溪曲。悠溶杳若去無窮，五色澄潭鴨頭綠。,
走馬樓三更曲,溫庭筠,春姿暖氣昏神沼，李樹拳枝紫芽小。玉皇夜入未央宮，長火千條照棲鳥。馬過平橋通畫堂，虎幡龍戟風飄揚。簾間清唱報寒點，丙舍無人遺燼香。,
碌碌古詞,溫庭筠,左亦不碌碌，右亦不碌碌。野草自根肥，羸牛生健犢。融蠟作杏蒂，男兒不戀家。春風破紅意，女頰如桃花。忠言未見信，巧語翻諮嗟。一鞘無兩刃，徒勞油壁車。,
堂堂曲,溫庭筠,錢唐岸上春如織，淼淼寒潮帶晴色。淮南遊客馬連嘶，碧草迷人歸不得。風飄客意如吹煙。纖指殷勤傷雁弦。一曲堂堂紅燭筵，長鯨瀉酒如飛泉。,
贈蜀府將,溫庭筠,十年分散劍關秋，萬事皆隨錦水流。志氣已曾明漢節，功名猶自滯吳鉤。雕邊認箭寒雲重，馬上聽笳塞草愁。今日逢君倍惆悵，灌嬰韓信盡封侯。,
寄分司元庶子兼呈元處士,溫庭筠,閉門高臥莫長嗟，水木凝暉屬謝家。緱嶺參差殘曉雪，洛波清淺露晴沙。劉公春盡蕪菁色，華廙愁深苜蓿花。月榭知君還悵望，碧霄煙闊雁行斜。,
和友人傷歌姬,溫庭筠,月缺花殘莫愴然，花須終發月終圓。更能何事銷芳念，亦有濃華委逝川。一曲豔歌留婉轉，九原春草妒嬋娟。王孫莫學多情客，自古多情損少年。,
元處士池上,溫庭筠,蓼穗菱叢思蟪蛄，水螢江鳥滿煙蒲。愁紅一片風前落，池上秋波似五湖。,
長安春晚二首,溫庭筠,曲江春半日遲遲，正是王孫悵望時。杏花落盡不歸去，江上東風吹柳絲。四方無事太平年，永珍鮮明禁火前。九重細雨惹春色，輕染龍池楊柳煙。,
雜曲歌辭·俠客行,溫庭筠,欲出鴻都門，陰雲蔽城闕。寶劍黯如水，微紅溼餘血。白馬夜頻嘶，三更霸陵雪。,
題端正樹,溫庭筠,路傍佳樹碧雲愁，曾侍金輿幸驛樓。草木榮枯似人事，綠陰寂寞漢陵秋。,
渭上題三首,溫庭筠,呂公榮達子陵歸，萬古煙波繞釣磯。橋上一通名利跡，至今江鳥揹人飛。目極雲霄思浩然，風帆一片水連天。輕橈便是東歸路，不肯忘機作釣船。煙水何曾息世機，暫時相向亦依依。所嗟白首磻溪叟，一下漁舟更不歸。,
宿城南亡友別墅,溫庭筠,水流花落嘆浮生，又伴遊人宿杜城。還似昔年殘夢裡，透簾斜月獨聞鶯。,
贈張鍊師,溫庭筠,丹溪藥盡變金骨，清洛月寒吹玉笙。他日隱居無訪處，碧桃花發水縱橫。,
清旦題採藥翁草堂,溫庭筠,幽人尋藥徑，來自曉雲邊。衣溼術花雨，語成松嶺煙。解藤開澗戶，踏石過溪泉。林外晨光動，山昏鳥滿天。,
遐方怨·花半拆,溫庭筠,憑繡檻，解羅幃。未得君書，斷腸瀟湘春雁飛。不知征馬幾時歸，海棠花謝也，雨霏霏。花半拆，雨初晴。未卷珠簾，夢殘惆悵聞曉鶯。宿妝眉淺粉山橫，約鬟鸞鏡裡，繡羅輕。,
細雨,溫庭筠,憑軒望秋雨，涼入暑衣清。極目鳥頻沒，片時雲復輕。沼萍開更斂，山葉動還鳴。楚客秋江上，蕭蕭故國情。,
遐方怨·憑繡檻,溫庭筠,憑繡檻，解羅幃。未得君書，斷腸瀟湘春雁飛。不知征馬幾時歸，海棠花謝也，雨霏霏。,
太液池歌,溫庭筠,腥鮮龍氣連清防，花風漾漾吹細光。疊瀾不定照天井，倒影蕩搖晴翠長。平碧淺春生綠塘，雲容雨態連青蒼。夜深銀漢通柏樑，二十八宿朝玉堂。,
塞寒行,溫庭筠,燕弓弦勁霜封瓦，樸簌寒雕睇平野，一點黃塵起雁喧，白龍堆下千蹄馬。河源怒濁風如刀，剪斷朔雲天更高。晚出榆關逐徵北，驚沙飛迸衝貂袍。心許凌煙名不滅，年年錦字傷離別。彩毫一畫竟何榮，空使青樓淚成血。,
光風亭夜宴妓有醉毆者,溫庭筠,吳國初成陣，王家欲解圍。拂巾雙雉叫，飄瓦兩鴛飛。,
晚歸曲,溫庭筠,格格水禽飛帶波，孤光斜起夕陽多。湖西山淺似相笑，菱刺惹衣攢黛蛾。青絲系船向江木，蘭芽出土吳江曲。水極晴搖泛灩紅，草平春染煙綿綠。玉鞭騎馬楊叛兒，刻金作鳳光參差。丁丁暖漏滴花影，催入景陽人不知。彎堤弱柳遙相矚，雀扇團圓掩香玉。蓮塘艇子歸不歸，柳暗桑穠聞布穀。,
和沈參軍招友生觀芙蓉池,溫庭筠,桂棟坐清曉，瑤琴商鳳絲。況聞楚澤香，適與秋風期。遂從棹萍客，靜嘯菸草湄。倒影回澹盪，愁紅媚漣漪。湘莖久鮮澀，宿雨增離披。而我江海意，楚遊動夢思。北渚水雲葉，南塘煙霧枝。豈亡臺榭芳，獨與鷗鳥知。珠墜魚迸淺，影多鳧泛遲。落英不可攀，返照昏澄陂。,
春日偶作,溫庭筠,西園一曲豔陽歌，擾擾車塵負薜蘿。自欲放懷猶未得，不知經世竟如何。夜聞猛雨判花盡，寒戀重衾覺夢多。釣渚別來應更好，春風還為起微波。,
山中與諸道友夜坐聞邊防不寧因示同志,溫庭筠,龍砂鐵馬犯煙塵，跡近群鷗意倍親。風捲蓬根屯戊己，月移鬆影守庚申。韜鈐豈足為經濟，巖壑何嘗是隱淪。心許故人知此意，古來知者竟誰人。,
夏中病痁作,溫庭筠,山鬼揚威正氣愁，便辭珍簟襲狐裘。西窗一夕悲人事，團扇無情不待秋。,
題李相公敕賜錦屏風,溫庭筠,豐沛曾為社稷臣，賜書名畫墨猶新。幾人同保山河誓，猶自棲棲九陌塵。,
經故翰林袁學士居,溫庭筠,劍逐驚波玉委塵，謝安門下更何人。西州城外花千樹，盡是羊曇醉後春。,
四皓,溫庭筠,商於甪里便成功，一寸沉機萬古同。但得戚姬甘定分，不應真有紫芝翁。,
病中書懷呈友人,溫庭筠,逸足皆先路，窮郊獨向隅。頑童逃廣柳，羸馬臥平蕪。黃卷嗟誰問，朱弦偶自娛。鹿鳴皆綴士，雌伏竟非夫。采地荒遺野，爰田失故都。亡羊猶博簺，牧馬倦呼盧。奕世參周祿，承家學魯儒。功庸留劍舄，銘戒在盤盂。經濟懷良畫，行藏識遠圖。未能鳴楚玉，空欲握隋珠。定為魚緣木，曾因兔守株。五車堆縹帙，三徑闔繩樞。適與群英集，將期善價沽。葉龍圖夭矯，燕鼠笑胡盧。賦分知前定，寒心畏厚誣。躡塵追慶忌，操劍學班輸。文囿陪多士，神州試大巫。對雖希鼓瑟，名亦濫吹竽。正使猜奔競，何嘗計有無。鎦惔虛訪覓，王霸竟揶揄。市義虛焚券，關譏謾棄繻。至言今信矣，微尚亦悲夫。白雪調歌響，清風樂舞雩。脅肩難黽勉，搔首易嗟吁。角勝非能者，推賢見射乎。兕觥增恐竦，杯水失錙銖。粉垛收丹採，金髇隱僕姑。垂櫜羞盡爵，揚觶辱彎弧。虎拙休言畫，龍希莫學屠。轉蓬隨款段，耘草闢墁壚。受業鄉名鄭，藏機谷號愚。質文精等貫，琴築韻相須。築室連中野，誅茅接上腴。葦花綸虎落，鬆癭鬥欒櫨。靜語鶯相對，閒眠鶴浪俱。蕊多勞蝶翅，香酷墜蜂須。芳草迷三島，澄波似五湖。躍魚翻藻荇，愁鷺睡葭蘆。暝渚藏鸂鶒，幽屏臥鷓鴣。苦辛隨藝殖，甘旨仰樵蘇。笑語空懷橘，窮愁亦據梧。尚能甘半菽，非敢薄生芻。釣石封蒼蘚，芳蹊豔絳跗。樹蘭畦繚繞，穿竹路縈紆。機杼非桑女，林園異木奴。橫竿窺赤鯉，持翳望青鸕。泮水思芹味，琅琊得稻租。杖輕藜擁腫，衣破芰披敷。芳意憂鶗鴂，愁聲覺蟪蛄。短檐喧語燕，高木墮飢鼯。事迫離幽墅，貧牽犯畏途。愛憎防杜摯，悲嘆似楊朱。旅食常過衛，羈遊欲渡瀘。塞歌傷督護，邊角思單于。堡戍標槍槊，關河鎖舳艫。威容尊大樹，刑法避秋荼。遠目窮千里，歸心寄九衢。寢甘誠系滯，漿饋貴睢盱。懷刺名先遠，干時道自孤。齒牙頻激發，簦笈尚崎嶇。蓮府侯門貴，霜臺帝命俞。驥蹄初躡景，鵬翅欲摶扶。寓直回驄馬，分曹對暝烏。百神歆彷彿，孤竹韻含胡。鳳闕分班立，鵷行竦劍趨。觸邪承密勿，持法奉訏謨。鳴玉鏘登降，衡牙響曳婁。祀親和氏璧，香近博山爐。瑞景森瓊樹，輕水瑩玉壺。豸冠簪鐵柱，螭首對金鋪。內史書千卷，將軍畫一廚。眼明驚氣象，心死伏規模。豈意觀文物，保勞琢碔砆。草肥牧騕褭，苔澀淬昆吾。鄉思巢枝鳥，年華過隙駒。銜恩空抱影，酬德未捐軀。時輩推良友，家聲繼令圖。致身傷短翮，驤首顧疲駑。班馬方齊騖，陳雷亦並驅。昔皆言爾志，今亦畏吾徒。有氣幹牛鬥，無人辯轆轤。客來斟綠蟻，妻試踏青蚨。積毀方銷骨，微瑕懼掩瑜。蛇予猶轉戰，魚服自囚拘。欲就欺人事，何能逭鬼誅。是非迷覺夢，行役議秦吳。凜冽風埃慘，蕭條草木枯。低徊傷志氣，蒙犯變肌膚。旅雁唯聞叫，飢鷹不待呼。夢梭拋促織，心繭學蜘蛛。寧復機難料，庸非信未孚。激揚銜箭虎，疑懼聽冰狐。處己將營窟，論心若合符。浪言輝棣萼，何所託葭莩。喬木能求友，危巢莫嚇雛。風華飄領袖，詩禮拜衾繻。欹枕情何苦，同舟道豈殊。放懷親蕙芷，收跡異桑榆。贈遠聊攀柳，栽書欲截蒲。瞻風無限淚，回首更踟躕。,
題盧處士山居,溫庭筠,西溪問樵客，遙識楚人家。古樹老連石，急泉清露沙。千峰隨雨暗，一徑入雲斜。日暮飛鴉集，滿山蕎麥花。,
西遊書懷,溫庭筠,渭川通野戍，有路上桑乾。獨鳥青天暮，驚麏赤燒殘。高秋辭故國，昨日夢長安。客意自如此，非關行路難。,
博山,溫庭筠,博山香重欲成雲，錦段機絲妒鄂君。粉蝶團飛花轉影，彩鴛雙泳水生紋。青樓二月春將半，碧瓦千家日未曛。見說楊朱無限淚，豈能空為路岐分。,
遊南塘寄知者,溫庭筠,白鳥梳翎立岸莎，藻花菱刺泛微波。煙光似帶侵垂柳，露點如珠落卷荷。楚水曉涼催客早，杜陵秋思傍蟬多。鎦公不信歸心切，聽取江樓一曲歌。,
詠寒宵,溫庭筠,寒宵何耿耿，良宴有餘姿。寶靺徘徊處，薰爐悵望時。曲瓊垂翡翠，斜月到罘罳。委墜金釭燼，闌珊玉局棋。話窮猶注睇，歌罷尚持頤。晻暖遙相屬，氛氳積所思。秦蛾卷衣晚，胡雁度雲遲。上郡歸來夢，那知錦字詩。,
春盡與友人入裴氏林探漁竿,溫庭筠,一徑互紆直，茅棘亦已繁。晴陽入荒竹，曖曖和春園。倚杖息慚倦，徘徊戀微暄。歷尋嬋娟節，剪破蒼筤根。地閉修莖孤，林振餘籜翻。適心在所好，非必尋湘沅。,
春初對暮雨,溫庭筠,淅瀝生叢筱，空濛泫網軒。暝姿看遠樹，春意入塵根。點細飄風急，聲輕入夜繁。雀喧爭槿樹，人靜出蔬園。瓦溼光先起，房深影易昏。不應江上草，相與滯王孫。,
題中南佛塔寺,溫庭筠,鳴泉隔翠微，千里到柴扉。地勝人無慾，林昏虎有威。澗苔侵客屨，山雪入禪衣。桂樹芳陰在，還期歲晏歸。,
晚坐寄友人,溫庭筠,九枝燈在瑣窗空，希逸無聊恨不同。曉夢未離金夾膝，早寒先到石屏風。遺簪可惜三秋白，蠟燭猶殘一寸紅。應卷鰕簾看皓齒，鏡中惆悵見梧桐。,
送襄州李中丞赴從事,溫庭筠,漢庭文采有相如，天子通宵愛子虛。把釣看棋高興盡，焚香起草宦情疏。楚山重疊當歸路，溪月分明到直廬。江雨瀟瀟帆一片，此行誰道為鱸魚。,
相和歌辭·陽春曲,溫庭筠,雲母空窗曉煙薄，香昏龍氣凝輝閣。霏霏霧雨杏花天，簾外春威著羅幕。曲欄伏檻金麒麟，沙苑芳郊連翠茵。廄馬何能齧芳草，路人不敢隨流塵。,
照影曲,溫庭筠,景陽妝罷瓊窗暖，欲照澄明香步懶。橋上衣多抱彩雲，金鱗不動春塘滿。黃印額山輕為塵，翠鱗紅稚俱含嚬。桃花百媚如欲語，曾為無雙今兩身。,
吳苑行,溫庭筠,錦雉雙飛梅結子，平春遠綠窗中起。吳江澹畫水連空，三尺屏風隔千里。小苑有門紅扇開，天絲舞蝶共徘徊。綺戶雕楹長若此，韶光歲歲如歸來。,
漢皇迎春詞,溫庭筠,春草芊芊晴掃煙，宮城大錦紅殷鮮。海日初融照仙掌，淮王小隊纓鈴響。獵獵東風焰赤旗，畫神金甲蔥龍網。鉅公步輦迎句芒，複道掃塵燕彗長。豹尾竿前趙飛燕，柳風吹盡眉間黃。碧草含情杏花喜，上林鶯囀遊絲起。寶馬搖環萬騎歸，恩光暗入簾櫳裡。,
題李衛公詩二首,溫庭筠,蒿棘深春衛國門，九年於此盜乾坤。兩行密疏傾天下，一夜陰謀達至尊。肉視具僚忘匕箸，氣吞同列削寒溫。當時誰是承恩者，肯有餘波達鬼村。勢欲凌雲威觸天，權傾諸夏力排山。三年驥尾有人附，一日龍鬚無路攀。畫閤不開樑燕去，朱門罷掃乳鴉還。千巖萬壑應惆悵，流水斜傾出武關。,
春洲曲,溫庭筠,韶光染色如蛾翠，綠溼紅鮮水容媚。蘇小慵多蘭渚閒，融融浦日鵁鶄寐。紫騮蹀躞金銜嘶，堤上揚鞭菸草迷。門外平橋連柳堤，歸來晚樹黃鶯啼。,描寫春天
臺城曉朝曲,溫庭筠,司馬門前火千炬，闌干星斗天將曙。朱網龕鬖丞相車，曉隨疊鼓朝天去。博山鏡樹香艹丰茸，嫋嫋浮航金畫龍。大江斂勢避辰極，兩闕深嚴煙翠濃。,
長安寺,溫庭筠,仁祠寫露宮，長安佳氣濃。煙樹含蔥蒨，金剎映艹丰茸。繡戶香焚象，珠網玉盤龍。寶題斜翡翠，天井倒芙蓉。幡長回遠吹，窗虛含曉風。遊騎迷青鎖，歸鳥思華鍾。雲栱承跗邐，羽葆背花重。所嗟蓮社客，輕蕩不相從。,
經西塢偶題,溫庭筠,搖搖弱柳黃鸝啼，芳草無情人自迷。日影明滅金色鯉，杏花唼喋青頭雞。微紅奈蒂惹峰粉，潔白芹芽穿燕泥。借問含嚬向何事，昔年曾到武陵溪。,
老君廟,溫庭筠,紫氣氤氳捧半巖，蓮峰仙掌共巉巉。廟前晚色連寒水，天外斜陽帶遠帆。百二關山扶玉座，五千文字閟瑤緘。自憐金骨無人識，知有飛龜在石函。,
題裴晉公林亭,溫庭筠,謝傅林亭暑氣微，山丘零落閟音徽。東山終為蒼生起，南浦虛言白首歸。池鳳已傳春水浴，渚禽猶帶夕陽飛。悠然到此忘情處，一日何妨有萬幾。,
題友人居,溫庭筠,盡日鬆堂看畫圖，綺疏岑寂似清都。若教煙水無鷗鳥，張翰何由到五湖。,
華陰韋氏林亭,溫庭筠,自有林亭不得閒，陌塵宮樹是非間。終南長在茅檐外，別向人間看華山。,
三月十八日雪中作,溫庭筠,芍藥薔薇語早梅，不知誰是豔陽才。今朝領得春風意，不復饒君雪裡開。,
夜看牡丹,溫庭筠,高低深淺一闌紅，把火殷勤繞露叢。希逸近來成懶病，不能容易向春風。,
題河中紫極宮,溫庭筠,昔年曾伴玉真遊，每到仙宮即是秋。曼倩不歸花落盡，滿叢煙露月當樓。,
和友人盤石寺逢舊友,溫庭筠,楚寺上方宿，滿堂皆舊遊。月溪逢遠客，煙浪有歸舟。江館白蘋夜，水關紅葉秋。西風吹暮雨，汀草更堪愁。,
寄山中人,溫庭筠,月中一雙鶴，石上千尺鬆。素琴入爽籟，山酒和春容。幽瀑有時斷，片雲無所從。何事蘇門生，攜手東南峰。,
盧氏池上遇雨贈同遊者,溫庭筠,簟翻涼氣集，溪上潤殘棋。萍皺風來後，荷喧雨到時。寂寥閒望久，飄灑獨歸遲。無限松江恨，煩君解釣絲。,
送客偶作,溫庭筠,石路荒涼接野蒿，西風吹馬利如刀。小橋連驛楊柳晚，廢寺入門禾黍高。雞犬夕陽喧縣市，鳧鷖秋水曝城壕。故山有夢不歸去，官樹陌塵何太勞。,
宿白蓋峰寺寄僧,溫庭筠,山房霜氣晴，一宿遂平生。閤上見林影，月中聞澗聲。佛燈銷永夜，僧磬徹寒更。不學何居士，焚香為宦情。,
清涼寺,溫庭筠,黃花紅樹謝芳蹊，宮殿參差黛巘西。詩閤曉窗藏雪嶺，畫堂秋水接藍溪。鬆飄晚吹摐金鐸，竹蔭寒苔上石梯。妙跡奇名竟何在，下方煙暝草萋萋。,
相和歌辭·常林歡,溫庭筠,宜城酒熟花覆橋，沙晴綠鴨鳴咬咬。穠桑繞舍麥如尾，幽軋鳴機雙燕巢。馬聲特特荊門道，蠻水揚光色如草。錦薦金爐夢正長，東家咿喔雞鳴早。,
薛氏池垂釣,溫庭筠,池塘經雨更蒼蒼，萬點荷珠曉氣涼。朱瑀空偷御溝水，錦鱗紅尾屬嚴光。,
瑟瑟釵,溫庭筠,翠染冰輕透露光，墮雲孫壽有餘香。只因七夕迴天浪，添作湘妃淚兩行。,
水仙謠,溫庭筠,水客夜騎紅鯉魚，赤鸞雙鶴蓬瀛書。輕塵不起雨新霽，萬里孤光含碧虛。露魄冠輕見雲發，寒絲七炷香泉咽。夜深天碧亂山姿，光碎平波滿船月。,
春野行,溫庭筠,草淺淺，春如剪。花壓李娘愁，飢蠶欲成繭。東城年少氣堂堂，金丸驚起雙鴛鴦。含羞更問衛公子，月到枕前春夢長。,
車駕西遊因而有作,溫庭筠,宣曲長楊瑞氣凝，上林狐兔待秋鷹。誰將詞賦陪雕輦，寂寞相如臥茂林。,
傷溫德彝,溫庭筠,昔年戎虜犯榆關，一敗龍城匹馬還。侯印不聞封李廣，他人丘壟似天山。,
寄裴生乞釣鉤,溫庭筠,一隨菱棹謁王侯，深愧移文負釣舟。今日太湖風色好，卻將詩句乞魚鉤。,
鄠杜郊居,溫庭筠,槿籬芳援近樵家，壟麥青青一徑斜。寂寞遊人寒食後，夜來風雨送梨花。,
戲令狐相,溫庭筠,自從元老登庸後，天下諸胡悉帶鈴。,
贈僧雲棲,溫庭筠,麈尾與筇杖，幾年離石壇。梵餘林雪厚，棋罷嶽鍾殘。開卷喜先悟，漱瓶知早寒。衡陽寺前雁，今日到長安。,
原隰荑綠柳,溫庭筠,迥野韶光早，晴川柳滿堤。拂塵生嫩綠，披雪見柔荑。碧玉牙猶短，黃金縷未齊。腰肢弄寒吹，眉意入春閨。預恐狂夫折，迎牽逸客迷。新鶯將出谷，應借一枝棲。,
贈楚雲上人,溫庭筠,鬆根滿苔石，盡日閉禪關。有伴年年月，無家處處山。煙波五湖遠，瓶屨一身閒。嶽寺蕙蘭晚，幾時幽鳥還。,
相和歌辭·三洲歌,溫庭筠,團圓莫作波中月，潔白莫為枝上雪。月隨波動碎潾潾，雪似梅花不堪折。李娘十六青絲髮，畫帶雙花為君結。門前有路輕別離，唯恐歸來舊香滅。,
送北陽袁明府,溫庭筠,楚鄉千里路，君去及良晨。葦浦迎船火，茶山候吏塵。桑濃蠶臥晚，麥秀雉聲春。莫作東籬興，青雲有故人。,
送李生歸舊居,溫庭筠,一從征戰後，故社幾人歸。薄宦離山久，高談與世稀。夕陽當板檻，春日入柴扉。莫卻嚴灘意，西溪有釣磯。,
簡同志,溫庭筠,開濟由來變盛衰，五車才得號鎡基。留侯功業何容易，一卷兵書作帝師。,
寒食節日寄楚望二首,溫庭筠,芳蘭無意綠，弱柳何窮縷。心斷入淮山，夢長穿楚雨。繁花如二八，好月當三五。愁碧竟平皋，韶紅換幽圃。流鶯隱員樹，乳燕喧餘哺。曠望戀曾臺，離憂集環堵。當年不自遣，晚得終何補。鄭谷有樵蘇，歸來要腰斧。家乏兩千萬，時當一百五。颸颸楊柳風，穰穰櫻桃雨。年芳苦沉潦，心事如摧櫓。金犢近蘭汀，銅龍接花塢。青蔥建楊宅，隱轔端門鼓。彩素拂庭柯，輕球落鄰圃。三春謝遊衍，一笑牽規矩。獨有恩澤侯，歸來看楚舞。,
東郊行,溫庭筠,鬥雞臺下東西道，柳覆班騅蝶縈草。坱靄韶容鎖澹愁，青筐葉盡蠶應老。綠渚幽香生白蘋，差差小浪吹魚鱗。王孫騎馬有歸意，林彩著空如細塵。安得人生各相守，燒船破棧休馳走。世上方應無別離，路傍更長千株柳。,
會昌丙寅豐歲歌,溫庭筠,丙寅歲，休牛馬，風如吹煙，日如渥赭。九重天子調天下，春綠將年到西野。西野翁，生兒童，門前好樹青艹丰茸。艹丰茸單衣麥田路，村南娶婦桃花紅。新姑車右及門柱，粉項韓憑雙扇中。喜氣自能成歲豐，農祥爾物來爭功。,
齊宮,溫庭筠,白馬雜金飾，言從雕輦回。粉香隨笑度，鬢態伴愁來。遠水斜如剪，青莎綠似裁。所恨章華日，冉冉下層臺。,
相和歌辭·懊惱曲,溫庭筠,藕絲作線難勝針，蕊粉染黃那得深。玉白蘭芳不相顧，倡樓一笑輕千金。莫言自古皆如此，健劍刜鍾鉛繞指。三秋庭綠盡迎霜，惟有荷花守紅死。西江小吏朱斑輪，柳縷吐芽香玉春。兩股金釵已相許，不令獨作空城塵。悠悠楚水流如馬，恨紫愁紅滿平野。野土千年怨不平，至今燒作鴦鴦瓦。,
洛陽,溫庭筠,鞏樹先春雪滿枝，上陽宮柳囀黃鸝。桓譚未便忘西笑，豈為長安有鳳池。,
敷水小桃盛開因作,溫庭筠,敷水小橋東，娟娟照露叢。所嗟非勝地，堪恨是春風。二月豔陽節，一枝惆悵紅。定知留不住，,
雨中與李先生期垂釣先後相失，因作疊韻,溫庭筠,隔石覓屐跡，西溪迷雞啼。小鳥擾曉沼，犁泥齊低畦。,
春日雨（一作細雨）,溫庭筠,細雨濛濛入絳紗，湖亭寒食孟珠家。南朝漫自稱流品，宮體何曾為杏花。,
送人遊淮海（一作宿友人池）,溫庭筠,背檣燈色暗，宿客夢初成。半夜竹窗雨，滿池荷葉聲。簟涼秋閤思，木落故山情。明發又愁起，桂花溪水清。,
宿秦生（一作僧）山齋,溫庭筠,衡巫路不同，結室在東峰。歲晚得支遁，夜寒逢戴顒。龕燈落葉寺，山雪隔林鐘。行解無由發，曹溪欲施舂。,
送僧東遊,溫庭筠,師歸舊山去，此別已悽然。燈影秋江寺，篷聲夜雨船。鷗飛吳市外，麟臥晉陵前。若到東林社，誰人更問禪。,
送渤海王子歸本國,溫庭筠,疆理雖重海，車書本一家。盛勳歸舊國，佳句在中華。定界分秋漲，開帆到曙霞。九門風月好，回首是天涯。,友情詩
早春滻水送友人,溫庭筠,青門煙野外，渡滻送行人。鴨臥溪沙暖，鳩鳴社樹春。殘波青有石，幽草綠無塵。楊柳東風裡，相看淚滿巾。,
宿灃曲僧（一作精）舍,溫庭筠,東郊和氣新，芳靄遠如塵。客舍停疲馬，僧牆畫故人。沃田桑景晚，平野菜花春。更想嚴家瀨，微風蕩白蘋。,
龍尾驛婦人圖,溫庭筠,慢笑開元有幸臣，直教天子到蒙塵。今來看畫猶如此，何況親逢絕世人。,
禁火日（第七句缺一字）,溫庭筠,駘蕩清明日，儲胥小苑東。舞衫萱草綠，春鬢杏花紅。馬轡輕銜雪，車衣弱向風。□愁聞百舌，殘睡正朦朧。,
觀棋（一作段成式詩）,溫庭筠,閒對楸枰傾一壺，黃華坪上幾成盧。他時謁帝銅龍水，便賭宣城太守無。,
湘東宴曲,溫庭筠,湘東夜宴金貂人，楚女含情嬌翠嚬。玉管將吹插鈿帶，錦囊斜拂雙麒麟。重城漏斷孤帆去，唯恐瓊簽報天曙。萬戶沈沈碧樹圓，雲飛雨散知何處。欲上香車俱脈脈，清歌響斷銀屏隔。堤外紅塵蠟炬歸，樓前澹月連江白。,
惜春詞,溫庭筠,百舌問花花不語，低迴似恨橫塘雨。蜂爭粉蕊蝶分香，不似垂楊惜金縷。願君留得長妖韶，莫逐東風還蕩搖。秦女含嚬向煙月，愁紅帶露空迢迢。,描寫春天
寒食日作,溫庭筠,紅深綠暗徑相交，抱暖含芳披紫袍。彩索平時牆婉娩，輕球落處晚寥梢，窗中草色妒雞卵，盤上芹泥憎燕巢。自有玉樓春意在，不能騎馬度煙郊。,寒食節
李羽處士寄新醞走筆戲酬,溫庭筠,高談有伴還成藪，沉醉無期即是鄉。已恨流鶯欺謝客，更將浮蟻與劉郎。檐前柳色分張綠，窗外花枝藉助香。所恨玳筵紅燭夜，草玄寥落近回塘。,
贈袁司錄,溫庭筠,一朝辭滿有心期，花發楊園雪壓枝。劉尹故人諳往事，謝郎諸弟得新知。金釵醉就胡姬畫，玉管閒留洛客吹。記得襄陽耆舊語，不堪風景峴山碑。,
雜曲歌辭·達摩支,溫庭筠,搗麝成塵香不滅，拗蓮作寸絲難絕。紅淚文姬洛水春，白頭蘇武天山雪。君不見無愁高緯花漫漫，漳浦宴餘清露寒。一旦臣僚共囚虜，欲吹羌管先汍瀾。舊臣頭鬢霜華早，可惜雄心醉中老。萬古春歸夢不歸，鄴城風雨連天草。,
晚春,韓愈,草木知春不久歸，百般紅紫鬥芳菲。楊花榆莢無才思，惟解漫天作雪飛。,描寫春天，哲理詩
晚春,韓愈,誰收春色將歸去，慢綠妖紅半不存。榆莢只能隨柳絮，等閒撩亂走空園。,哲理詩
春雪,韓愈,片片驅鴻急，紛紛逐吹斜。到江還作水，著樹漸成花。越喜飛排瘴，胡愁厚蓋砂。兼雲封洞口，助月照天涯。暝見迷巢鳥，朝逢失轍車。呈豐盡相賀，寧止力耕家。,
春雪,韓愈,看雪乘清旦，無人坐獨謠。拂花輕尚起，落地暖初銷。已訝陵歌扇，還來伴舞腰。灑篁留密節，著柳送長條。入鏡鸞窺沼，行天馬度橋。遍階憐可掬，滿樹戲成搖。江浪迎濤日，風毛縱獵朝。弄閒時細轉，爭急忽驚飄。城險疑懸布，砧寒未搗綃。莫愁陰景促，夜色自相饒。,
春雪,韓愈,新年都未有芳華，二月初驚見草芽。白雪卻嫌春色晚，故穿庭樹作飛花。,描寫春天，描寫雪
聽穎師彈琴,韓愈,暱暱兒女語，恩怨相爾汝。劃然變軒昂，勇士赴敵場。浮雲柳絮無根蒂，天地闊遠隨飛揚。喧啾百鳥群，忽見孤鳳凰。躋攀分寸不可上，失勢一落千丈強。嗟餘有兩耳，未省聽絲篁。自聞穎師彈，起坐在一旁。推手遽止之，溼衣淚滂滂。穎乎爾誠能，無以冰炭置我腸。,
山石,韓愈,山石犖确行徑微，黃昏到寺蝙蝠飛。升堂坐階新雨足，芭蕉葉大梔子肥。僧言古壁佛畫好，以火來照所見稀。鋪床拂度置羹飯，疏糲亦足飽我飢。夜深靜臥百蟲絕，清月出嶺光入扉。天明獨去無道路，出入高下窮煙霏。山紅澗碧紛爛漫，時見鬆櫪皆十圍。當流赤足踏澗石，水聲激激風生衣。人生如此自可樂，豈必侷促為人鞿。嗟哉吾黨二三子，安得至老不更歸。,唐詩三百首
石鼓歌,韓愈,張生手持石鼓文，勸我試作石鼓歌。少陵無人謫仙死，才薄將奈石鼓何。周綱凌遲四海沸，宣王憤起揮天戈。大開明堂受朝賀，諸侯劍珮鳴相磨。蒐於岐陽騁雄俊，萬里禽獸皆遮羅。鐫功勒成告萬世，鑿石作鼓隳嵯峨。從臣才藝鹹第一，揀選撰刻留山阿。雨淋日灸野火燎，鬼物守護煩撝呵。公從何處得紙本，毫髮盡備無差訛。辭嚴義密讀難曉，字型不類隸與蝌。年深豈免有缺畫，快劍斫斷生蛟鼉。鸞翔鳳翥眾仙下，珊瑚碧樹交枝柯。金繩鐵索鎖紐壯，古鼎躍水龍騰梭。陋儒編詩不收入，二雅褊迫無委蛇。孔子西行不到秦，掎摭星宿遺羲娥。嗟餘好古生苦晚，對此涕淚雙滂沱。憶昔初蒙博士徵，其年始改稱元和。故人從軍在右輔，為我度量掘臼科。濯冠沐浴告祭酒，如此至寶存豈多。氈包席裹可立致，十鼓只載數駱駝。薦諸太廟比郜鼎，光價豈止百倍過。聖恩若許留太學，諸生講解得切磋。觀經鴻都尚填咽，坐見舉國來奔波。剜苔剔蘚露節角，安置妥帖平不頗。大廈深檐與蓋覆，經歷久遠期無佗。中朝大官老於事，詎肯感激徒婩婀。牧童敲火牛礪角，誰復著手為摩挲。日銷月鑠就埋沒，六年西顧空吟哦。羲之俗書趁姿媚，數紙尚可博白鵝。繼周八代爭戰罷，無人收拾理則那。方今太平日無事，柄任儒術崇丘軻。安能以此尚論列，願借辯口如懸河。石鼓之歌止於此，嗚呼吾意其蹉跎。,唐詩三百首
謁衡岳廟遂宿嶽寺題門樓,韓愈,五嶽祭秩皆三公，四方環鎮嵩當中。火維地荒足妖怪，天假神柄專其雄。噴雲洩霧藏半腹，雖有絕頂誰能窮？我來正逢秋雨節，陰氣晦昧無清風。潛心默禱若有應，豈非正直能感通！須臾靜掃眾峰出，仰見突兀撐青空。紫蓋連延接天柱，石廩騰擲堆祝融。森然魄動下馬拜，松柏一徑趨靈宮。粉牆丹柱動光彩，鬼物圖畫填青紅。升階傴僂薦脯酒，欲以菲薄明其衷。廟令老人識神意，睢盱偵伺能鞠躬。手持杯珓導我擲，雲此最吉餘難同。竄逐蠻荒幸不死，衣食才足甘長終。侯王將相望久絕，神縱慾福難為功。夜投佛寺上高閣，星月掩映雲曈曨。猿鳴鐘動不知曙，杲杲寒日生於東。,唐詩三百首
八月十五夜贈張功曹,韓愈,纖雲四卷天無河，清風吹空月舒波。沙平水息聲影絕，一杯相屬君當歌。君歌聲酸辭且苦，不能聽終淚如雨。洞庭連天九疑高，蛟龍出沒猩鼯號。十生九死到官所，幽居默默如藏逃。下床畏蛇食畏藥，海氣溼蟄薰腥臊。昨者州前捶大鼓，嗣皇繼聖登夔皋。赦書一日行萬里，罪從大辟皆除死。遷者追回流者還，滌瑕盪垢清朝班。州家申名使家抑，坎軻只得移荊蠻。判司卑官不堪說，未免捶楚塵埃間。同時輩流多上道，天路幽險難追攀。君歌且休聽我歌，我歌今與君殊科。一年明月今宵多，人生由命非由他。有酒不飲奈明何。,中秋節，唐詩三百首
調張籍,韓愈,李杜文章在，光焰萬丈長。不知群兒愚，那用故謗傷。蚍蜉撼大樹，可笑不自量。伊我生其後，舉頸遙相望。夜夢多見之，晝思反微茫。徒觀斧鑿痕，不矚治水航。想當施手時，巨刃磨天揚。垠崖劃崩豁，乾坤擺雷硠。惟此兩夫子，家居率荒涼。帝欲長吟哦，故遣起且僵。剪翎送籠中，使看百鳥翔。平生千萬篇，金薤垂琳琅。仙官敕七丁，雷電下取將。流落人間者，太山一毫芒。我願生兩翅，捕逐出八荒。精誠忽交通，百怪入我腸。刺手拔鯨牙，舉瓢酌天漿。騰身跨汗漫，不著織女襄。顧語地上友，經營無太忙。乞君飛霞佩，與我高頡頏。,
湘中,韓愈,猿愁魚踴水翻波，自古流傳是汨羅。蘋藻滿盤無處奠，空聞漁父扣舷歌。,
古意,韓愈,太華峰頭玉井蓮，開花十丈藕如船。冷比雪霜甘比蜜，一片入口沈痾痊。我欲求之不憚遠，青壁無路難夤緣。安得長梯上摘實，下種七澤根株連。,
雉帶箭,韓愈,原頭火燒靜兀兀，野雉畏鷹出覆沒。將軍欲以巧伏人，盤馬彎弓惜不發。地形漸窄觀者多，雉驚弓滿勁箭加。沖人決起百餘尺，紅翎白鏃相傾斜。將軍仰笑軍吏賀，五色離披馬前墮。,
遊太平公主山莊,韓愈,公主當年欲佔春，故將臺榭押城闉。欲知前面花多少，直到南山不屬人。,
早春呈水部張十八員外,韓愈,天街小雨潤如酥，草色遙看近卻無。最是一年春好處，絕勝煙柳滿皇都。,描寫春天，描寫雨，描寫柳，初中
李花贈張十一署,韓愈,江陵城西二月尾，花不見桃惟見李。風揉雨練雪羞比，波濤翻空杳無涘。君知此處花何似，白花倒燭天夜明，群雞驚鳴官吏起。金烏海底初飛來，朱輝散射青霞開。迷魂亂眼看不得，照耀萬樹繁如堆。念昔少年著遊燕，對花豈省曾辭杯。自從流落憂感集，欲去未到先思回。只今四十已如此，後日更老誰論哉。力攜一尊獨就醉，不忍虛擲委黃埃。,
雜詩,韓愈,古史散左右，詩書置後前。豈殊蠹書蟲，生死文字間。古道自愚蠢，古言自包纏。當今固殊古，誰與為欣歡。獨攜無言子，共升崑崙顛。長風飄襟裾，遂起飛高圓。下視禹九州，一塵集豪端。遨嬉未雲幾，下已億萬年。曏者誇奪子，萬墳厭其巔。惜哉抱所見，白黑未及分。慷慨為悲吒，淚如九河翻。指摘相告語，雖還今誰親。翩然下大荒，被髮騎騏驎。,
次潼關先寄張十二閣老使君,韓愈,荊山已去華山來，日出潼關四扇開。刺史莫辭迎候遠，相公親破蔡州回。,
同水部張員外籍曲江春遊，寄白二十二舍人,韓愈,漠漠輕陰晚自開，青天白日映樓臺。曲江水滿花千樹，有底忙時不肯來。,
南山詩,韓愈,吾聞京城南，茲惟群山囿。東西兩際海，鉅細難悉究。山經及地誌，茫昧非受授。團辭試提挈，掛一念萬漏。欲休諒不能，粗敘所經覯。嘗升崇丘望，戢戢見相湊。晴明出稜角，縷脈碎分繡。蒸嵐相澒洞，表裡忽通透。無風自飄簸，融液煦柔茂。橫雲時平凝，點點露數岫。天空浮修眉，濃綠畫新就。孤撐有巉絕，海浴褰鵬噣。春陽潛沮洳，濯濯吐深秀。巖巒雖嵂崒，軟弱類含酎。夏炎百木盛，蔭鬱增埋覆。神靈日歊歔，雲氣爭結構。秋霜喜刻轢，磔卓立癯瘦。參差相疊重，剛耿陵宇宙。冬行雖幽墨，冰雪工琢鏤。新曦照危峨，億丈恆高袤。明昏無停態，頃刻異狀候。西南雄太白，突起莫間簉。藩都配德運，分宅佔丁戊。逍遙越坤位，詆訐陷乾竇。空虛寒兢兢，風氣較搜漱。朱維方燒日，陰霰縱騰糅。昆明大池北，去覿偶晴晝。綿聯窮俯視，倒側困清漚。微瀾動水面，踴躍躁猱狖。驚呼惜破碎，仰喜呀不僕。前尋徑杜墅，岔蔽畢原陋。崎嶇上軒昂，始得觀覽富。行行將遂窮，嶺陸煩互走。勃然思坼裂，擁掩難恕宥。巨靈與誇蛾，遠賈期必售。還疑造物意，固護蓄精祐。力雖能排斡，雷電怯呵詬。攀緣脫手足，蹭蹬抵積甃。茫如試矯首，堛塞生怐愗。威容喪蕭爽，近新迷遠舊。拘官計日月，欲進不可又。因緣窺其湫，凝湛閟陰獸。魚蝦可俯掇，神物安敢寇。林柯有脫葉，欲墮鳥驚救。爭銜彎環飛，投棄急哺鷇。旋歸道回睨，達枿壯復奏。吁嗟信奇怪，峙質能化貿。前年遭譴謫，探歷得邂逅。初從藍田入，顧盻勞頸脰。時天晦大雪，淚目苦矇瞀。峻塗拖長冰，直上若懸溜。褰衣步推馬，顛蹶退且復。蒼黃忘遐睎，所矚才左右。杉篁吒蒲蘇，杲耀攢介冑。專心憶平道，脫險逾避臭。昨來逢清霽，宿願忻始副。崢嶸躋冢頂，倏閃雜鼯鼬。前低劃開闊，爛漫堆眾皺。或連若相從，或蹙若相鬥。或妥若弭伏，或竦若驚雊。或散若瓦解，或赴若輻湊。或翩若船遊，或決若馬驟。或背若相惡，或向若相佑。或亂若抽筍，或嵲若注灸。或錯若繪畫，或繚若篆籀。或羅若星離，或蓊若雲逗。或浮若波濤，或碎若鋤耨。或如賁育倫，賭勝勇前購。先強勢已出，後鈍嗔g譳。或如帝王尊，叢集朝賤幼。雖親不褻狎，雖遠不悖謬。或如臨食案，餚核紛飣餖。又如遊九原，墳墓包槨柩。或累若盆罌，或揭若è豆。或覆若曝鱉，或頹若寢獸。或蜿若藏龍，或翼若搏鷲。或齊若友朋，或隨若先後。或迸若流落，或顧若宿留。或戾若仇讎，或密若婚媾。或儼若峨冠，或翻若舞袖。或屹若戰陣，或圍若蒐狩。或靡然東注，或偃然北首。或如火熹焰，或若氣饙餾。或行而不輟，或遺而不收。或斜而不倚，或弛而不彀。或赤若禿鬝，或薰若柴槱。或如龜拆兆，或若卦分繇。或前橫若剝，或後斷若姤。延延離又屬，夬夬叛還遘。喁喁魚闖萍，落落月經宿。誾誾樹牆垣，巘巘駕庫廄。參參削劍戟，煥煥銜瑩琇。敷敷花披萼，jj屋摧霤。悠悠舒而安，兀兀狂以狃。超超出猶奔，蠢蠢駭不懋。大哉立天地，經紀肖營腠。厥初孰開張，黽勉誰勸侑。創茲樸而巧，戮力忍勞疚。得非施斧斤，無乃假詛咒。鴻荒竟無傳，功大莫酬僦。嘗聞於祠官，芬苾降歆嗅。斐然作歌詩，惟用贊報酭。,
青青水中蒲三首,韓愈,青青水中蒲，下有一雙魚。君今上隴去，我在與誰居。青青水中蒲，長在水中居。寄語浮萍草，相隨我不如。青青水中蒲，葉短不出水。婦人不下堂，行子在萬里。,思念詩
華山女,韓愈,街東街西講佛經，撞鐘吹螺鬧宮庭。廣張罪福資誘脅，聽眾狎恰排浮萍。黃衣道士亦講說，座下寥落如明星。華山女兒家奉道，欲驅異教歸仙靈。洗妝拭面著冠帔，白咽紅頰長眉青。遂來升座演真訣，觀門不許人開扃。不知誰人暗相報，訇然振動如雷霆。掃除眾寺人跡絕，驊騮塞路連輜輧。觀中人滿坐觀外，後至無地無由聽。抽簪脫釧解環佩，堆金疊玉光青熒。天門貴人傳詔召，六宮願識師顏形。玉皇頷首許歸去，乘龍駕鶴來青冥。豪家少年豈知道，來繞百匝腳不停。雲窗霧閣事恍惚，重重翠幕深金屏。仙梯難攀俗緣重，浪憑青鳥通丁寧。,
古風,韓愈,今日曷不樂，幸時不用兵。無曰既蹙矣，乃尚可以生。彼州之賦，去汝不顧。此州之役，去我奚適。一邑之水，可走而違。天下湯湯，曷其而歸。好我衣服，甘我飲食。無念百年，聊樂一日。,
示兒,韓愈,始我來京師，止攜一束書。辛勤三十年，以有此屋廬。此屋豈為華，於我自有餘。中堂高且新，四時登牢蔬。前榮饌賓親，冠婚之所於。庭內無所有，高樹八九株。有藤婁絡之，春華夏陰敷。東堂坐見山，雲風相吹噓。松果連南亭，外有瓜芋區。西偏屋不多，槐榆翳空虛。山鳥旦夕鳴，有類澗谷居。主婦治北堂，膳服適戚疏。恩封高平君，子孫從朝裾。開門問誰來，無非卿大夫。不知官高卑，玉帶懸金魚。問客之所為，峨冠講唐虞。酒食罷無為，棋槊以相娛。凡此座中人，十九持鈞樞。又問誰與頻，莫與張樊如。來過亦無事，考評道精粗。躚躚媚學子，牆屏日有徒。以能問不能，其蔽豈可祛。嗟我不修飾，事與庸人俱。安能坐如此，比肩於朝儒。詩以示兒曹，其無迷厥初。,
猛虎行,韓愈,猛虎雖雲惡，亦各有匹儕。群行深谷間，百獸望風低。身食黃熊父，子食赤豹麛。擇肉於熊羆，肯視兔與狸。正晝當谷眠，眼有百步威。自矜無當對，氣性縱以乖。朝怒殺其子，暮還飧其妃。匹儕四散走，猛虎還孤棲。狐鳴門四旁，烏鵲從噪之。出逐猴入居，虎不知所歸。誰雲猛虎惡，中路正悲啼。豹來銜其尾，熊來攫其頤。猛虎死不辭，但慚前所為。虎坐無助死，況如汝細微。故當結以信，親當結以私。親故且不保，人誰信汝為。,
記夢,韓愈,夜夢神官與我言，羅縷道妙角與根。挈攜陬維口瀾翻，百二十刻須臾間。我聽其言未雲足，舍我先度橫山腹。我徒三人共追之，一人前度安不危。我亦平行蹋喬亢虛亢，神完骨蹻腳不掉。側身上視溪谷盲，杖撞玉版聲彭。>神官見我開顏笑，前對一人壯非少。石壇坡陀可坐臥，我手承頦肘拄座。隆樓傑閣磊嵬高，天風飄飄吹我過。壯非少者哦七言，六字常語一字難。我以指撮白玉丹，行且咀噍行詰盤。口前截斷第二句，綽虐顧我顏不歡。乃知仙人未賢聖，護短憑愚邀我敬。我能屈曲自世間，安能從汝巢神山。,
雙鳥詩,韓愈,雙鳥海外來，飛飛到中州。一鳥落城市，一鳥集巖幽。不得相伴鳴，爾來三千秋。兩鳥各閉口，永珍銜口頭。春風捲地起，百鳥皆飄浮。兩鳥忽相逢，百日鳴不休。有耳聒皆聾，有口反自羞。百舌舊饒聲，從此恆低頭。得病不呻喚，泯默至死休。雷公告天公，百物須膏油。自從兩鳥鳴，聒亂雷聲收。鬼神怕嘲詠，造化皆停留。草木有微情，挑抉示九州。蟲鼠誠微物，不堪苦誅求。不停兩鳥鳴，百物皆生愁。不停兩鳥鳴，自此無春秋。不停兩鳥鳴，日月難旋輈。不停兩鳥鳴，大法失九疇。周公不為公，孔丘不為丘。天公怪兩鳥，各捉一處囚。百蟲與百鳥，然後鳴啾啾。兩鳥既別處，閉聲省愆尤。朝食千頭龍，暮食千頭牛。朝飲河生塵，暮飲海絕流。還當三千秋，更起鳴相酬。,
忽忽,韓愈,忽忽乎餘未知生之為樂也，願脫去而無因。安得長翮大翼如雲生我身，乘風振奮出六合。絕浮塵，死生哀樂兩相棄，是非得失付閒人。,
寄盧仝,韓愈,玉川先生洛城裡，破屋數間而已矣。一奴長鬚不裹頭，一婢赤腳老無齒。辛勤奉養十餘人，上有慈親下妻子。先生結髮憎俗徒，閉門不出動一紀。至今鄰僧乞米送，僕忝縣尹能不恥。俸錢供給公私餘，時致薄少助祭祀。勸參留守謁大尹，言語才及輒掩耳。水北山人得名聲，去年去作幕下士。水南山人又繼往，鞍馬僕從塞閭里。少室山人索價高，兩以諫官徵不起。彼皆刺口論世事，有力未免遭驅使。先生事業不可量，惟用法律自繩己。春秋三傳束高閣，獨抱遺經窮終始。往年弄筆嘲同異，怪辭驚眾謗不已。近來自說尋坦途。猶上虛空跨綠駬。去年生兒名添丁，意令與國充耘耔。國家丁口連四海，豈無農夫親耒耜。先生抱才終大用，宰相未許終不仕。假如不在陳力列，立言垂範亦足恃。苗裔當蒙十世宥，豈謂貽厥無基阯。故知忠孝生天性，潔身亂倫定足擬。昨晚長鬚來下狀，隔牆惡少惡難似。每騎屋山下窺闞，渾舍驚怕走折趾。憑依婚媾欺官吏，不信令行能禁止。先生受屈未曾語，忽此來告良有以。嗟我身為赤縣令，操權不用欲何俟。立召賊曹呼伍伯，盡取鼠輩屍諸市。先生又遣長鬚來，如此處置非所喜。況又時當長養節，都邑未可猛政理。先生固是餘所畏，度量不敢窺涯涘。放縱是誰之過歟，效尤戮僕愧前史。買羊沽酒謝不敏，偶逢明月曜桃李。先生有意許降臨，更遣長鬚致雙鯉。,
符讀書城南,韓愈,木之就規矩，在梓匠輪輿。人之能為人，由腹有詩書。詩書勤乃有，不勤腹空虛。欲知學之力，賢愚同一初。由其不能學，所入遂異閭。兩家各生子，提孩巧相如。少長聚嬉戲，不殊同隊魚。年至十二三，頭角稍相疏。二十漸乖張，清溝映汙渠。三十骨骼成，乃一龍一豬。飛黃騰踏去，不能顧蟾蜍。一為馬前卒，鞭背生蟲蛆。一為公與相，潭潭府中居。問之何因爾，學與不學歟。金璧雖重寶，費用難貯儲。學問藏之身，身在則有餘。君子與小人，不繫父母且。不見公與相，起身自犁鉏。不見三公後，寒飢出無驢。文章豈不貴，經訓乃菑畬。潢潦無根源，朝滿夕已除。人不通古今，馬牛而襟裾。行身陷不義，況望多名譽。時秋積雨霽，新涼入郊墟。燈火稍可親，簡編可卷舒。豈不旦夕念，為爾惜居諸。恩義有相奪，作詩勸躊躇。,
答張十一功曹,韓愈,山淨江空水見沙，哀猿啼處兩三家。篔簹競長纖纖筍，躑躅閒開豔豔花。未報恩波知死所，莫令炎瘴送生涯。吟君詩罷看雙鬢，鬥覺霜毛一半加。,
岳陽樓別竇司直,韓愈,洞庭九州間，厥大誰與讓。南匯群崖水，北注何奔放。瀦為七百里，吞納各殊狀。自古澄不清，環混無歸向。炎風日搜攪，幽怪多冗長。軒然大波起，宇宙隘而妨。巍峨拔嵩華，騰踔較健壯。聲音一何巨集，轟輵車萬兩。猶疑帝軒轅，張樂就空曠。蛟螭露筍簴，縞練吹組帳。鬼神非人世，節奏頗跌踼。陽施見夸麗，陰閉感悽愴。朝過宜春口，極北缺堤障。夜纜巴陵洲，叢芮才可傍。星河盡涵泳，俯仰迷下上。餘瀾怒不已，喧聒鳴甕盎。明登岳陽樓，輝煥朝日亮。飛廉戢其威，清晏息纖纊。泓澄湛凝綠，物影巧相況。江豚時齣戲，驚波忽盪漾。時當冬之孟，隙竅縮寒漲。前臨指近岸，側坐眇難望。滌濯神魂醒，幽懷舒以暢。主人孩童舊，握手乍忻悵。憐我竄逐歸，相見得無恙。開筵交履舄，爛漫倒家釀。杯行無留停，高柱送清唱。中盤進橙慄，投擲傾脯醬。歡窮悲心生，婉孌不能忘。念昔始讀書，志欲幹霸王。屠龍破千金，為藝亦云亢。愛才不擇行，觸事得讒謗。前年出官由，此禍最無妄。公卿採虛名，擢拜識天仗。奸猜畏彈射，斥逐恣欺誑。新恩移府庭，逼側廁諸將。于嗟苦駑緩，但懼失宜當。追思南渡時，魚腹甘所葬。嚴程迫風帆，劈箭入高浪。顛沈在須臾，忠鯁誰復諒。生還真可喜，克己自懲創。庶從今日後，粗識得與喪。事多改前好，趣有獲新尚。誓耕十畝田，不取萬乘相。細君知蠶織，稚子已能餉。行當掛其冠，生死君一訪。,
汴泗交流贈張僕射,韓愈,汴泗交流郡城角，築場十步平如削。短垣三面繚逶迤，擊鼓騰騰樹赤旗。新秋朝涼未見日，公早結束來何為。分曹決勝約前定，百馬攢蹄近相映。球驚杖奮合且離，紅牛纓紱黃金羈。側身轉臂著馬腹，霹靂應手神珠馳。超遙散漫兩閒暇，揮霍紛紜爭變化。發難得巧意氣粗，歡聲四合壯士呼。此誠習戰非為劇，豈若安坐行良圖。當今忠臣不可得，公馬莫走須殺賊。,
嘲鼾睡,韓愈,澹師晝睡時，聲氣一何猥。頑飆吹肥脂，坑谷相嵬磊。雄哮乍咽絕，每發壯益倍。有如阿鼻屍，長喚忍眾罪。馬牛驚不食，百鬼聚相待。木枕十字裂，鏡面生痱癗.鐵佛聞皺眉，石人戰搖腿。孰雲天地仁，吾欲責真宰。幽尋蝨搜耳，猛作濤翻海。太陽不忍明，飛御皆惰怠。乍如彭與黥，呼冤受菹醢。又如圈中虎，號瘡兼吼餒。雖令伶倫吹，苦韻難可改。雖令巫咸招，魂爽難覆在。何山有靈藥，療此願與採。澹公坐臥時，長睡無不穩。吾嘗聞其聲，深慮五藏損。黃河弄濆薄，梗澀連拙鯀。南帝初奮槌，鑿竅洩混沌。迥然忽長引，萬丈不可忖。謂言絕於斯，繼出方袞袞。幽幽寸喉中，草木森苯尊。盜賊雖狡獪，亡魂敢窺閫。鴻蒙總合雜，詭譎騁戾很。乍如鬥呶呶，忽若怨懇懇。賦形苦不同，無路尋根本。何能堙其源，惟有土一畚。,
送文暢師北遊,韓愈,昔在四門館，晨有僧來謁。自言本吳人，少小學城闕。已窮佛根源，粗識事輗軏。攣拘屈吾真，戒轄思遠發。薦紳秉筆徒，聲譽耀前閥。從求送行詩，屢造忍顛蹶。今成十餘卷，浩汗羅斧鉞。先生閟窮巷，未得窺剞劂。又聞識大道，何路補黥刖。出其囊中文，滿聽實清越。謂僧當少安，草序頗排訐。上論古之初，所以施賞罰。下開迷惑胸，窙豁劚株橛。僧時不聽瑩，若飲水救暍。風塵一出門，時日多如發。三年竄荒嶺，守縣坐深樾。徵租聚異物，詭制怛巾襪。幽窮誰共語，思想甚含噦。昨來得京官，照壁喜見蠍。況逢舊親識，無不比鶼蟩。長安多門戶，吊慶少休歇。而能勤來過，重惠安可揭。當今聖政初，恩澤完i狘。胡為不自暇，飄戾逐鸇鷢。僕射領北門，威德壓胡羯。相公鎮幽都，竹帛爛勳伐。酒場舞閨姝，獵騎圍邊月。開張篋中寶，自可得津筏。從茲富裘馬，寧復茹藜蕨。餘期報恩後，謝病老耕垡。庇身指蓬茅，逞志縱獫猲。僧還相訪來，山藥煮可掘。,
永貞行,韓愈,君不見太皇諒陰未出令，小人乘時偷國柄。北軍百萬虎與貔，天子自將非他師。一朝奪印付私黨，懍懍朝士何能為。狐鳴梟噪爭署置，睗睒跳踉相嫵媚。夜作詔書朝拜官，超資越序曾無難。公然白日受賄賂，火齊磊落堆金盤。元臣故老不敢語，晝臥涕泣何汍瀾。董賢三公誰復惜，侯景九錫行可嘆。國家功高德且厚，天位未許庸夫幹。嗣皇卓犖信英主，文如太宗武高祖。膺圖受禪登明堂，共流幽州鯀死羽。四門肅穆賢俊登，數君匪親豈其朋。郎官清要為世稱，荒郡迫野嗟可矜。湖波連天日相騰，蠻俗生梗瘴癘烝。江氛嶺祲昏若凝，一蛇兩頭見未曾。怪鳥鳴喚令人憎，蠱蟲群飛夜撲燈。雄虺毒螫墮股肱，食中置藥肝心崩。左右使令詐難憑，慎勿浪信常兢兢。吾嘗同僚情可勝，具書目見非妄徵，嗟爾既往宜為懲。,
憶昨行和張十一,韓愈,憶昨夾鍾之呂初吹灰，上公禮罷元侯回。車載牲牢甕舁酒，並召賓客延鄒枚。腰金首翠光照耀，絲竹迥發清以哀。青天白日花草麗，玉斝屢舉傾金罍。張君名聲座所屬，起舞先醉長鬆摧。宿酲未解舊痁作，深室靜臥聞風雷。自期殞命在春序，屈指數日憐嬰孩。危辭苦語感我耳，淚落不掩何漼漼。念昔從君渡湘水，大帆夜劃窮高桅。陽山鳥路出臨武，驛馬拒地驅頻隤。踐蛇茹蠱不擇死，忽有飛詔從天來。伾文未揃崖州熾，雖得赦宥恆愁猜。近者三奸悉破碎，羽窟無底幽黃能。眼中了了見鄉國，知有歸日眉方開。今君縱署天涯吏，投檄北去何難哉。無妄之憂勿藥喜，一善自足禳千災。頭輕目朗肌骨健，古劍新劚磨塵埃。殃消禍散百福並，從此直至耇與鮐。嵩山東頭伊洛岸，勝事不假須穿栽。君當先行我待滿，沮溺可繼窮年推。,
夜歌,韓愈,靜夜有清光，閒堂仍獨息。念身幸無恨，志氣方自得。樂哉何所憂，所憂非我力。,
赴江陵途中，寄贈王二十補闕、李十一拾遺、,韓愈,孤臣昔放逐，血泣追愆尤。汗漫不省識，恍如乘桴浮。或自疑上疏，上疏豈其由。是年京師旱，田畝少所收。上憐民無食，徵賦半已休。有司恤經費，未免煩徵求。富者既雲急，貧者固已流。傳聞閭里間，赤子棄渠溝。持男易鬥粟，掉臂莫肯酬。我時出衢路，餓者何其稠。親逢道邊死，佇立久咿嚘。歸舍不能食，有如魚中鉤。適會除御史，誠當得言秋。拜疏移閤門，為忠寧自謀。上陳人疾苦，無令絕其喉。下陳畿甸內，根本理宜優。積雪驗豐熟，幸寬待蠶麰。天子惻然感，司空嘆綢繆。謂言即施設，乃反遷炎州。同官盡才俊，偏善柳與劉。或慮語言洩，傳之落冤讎。二子不宜爾，將疑斷還不。中使臨門遣，頃刻不得留。病妹臥床褥，分知隔明幽。悲啼乞就別，百請不頷頭。弱妻抱稚子，出拜忘慚羞。黽勉不回顧，行行詣連州。朝為青雲士，暮作白頭囚。商山季冬月，冰凍絕行輈。春風洞庭浪，出沒驚孤舟。逾嶺到所任，低顏奉君侯。酸寒何足道，隨事生瘡疣。遠地觸途異，吏民似猿猴。生獰多忿很，辭舌紛嘲啁。白日屋檐下，雙鳴鬥鵂鶹。有蛇類兩首，有蠱群飛遊。窮冬或搖扇，盛夏或重裘。颶起最可畏，訇哮簸陵丘。雷霆助光怪，氣象難比侔。癘疫忽潛遘，十家無一瘳。猜嫌動置毒，對案輒懷愁。前日遇恩赦，私心喜還憂。果然又羈縶，不得歸鋤耰。此府雄且大，騰凌盡戈矛。棲棲法曹掾，何處事卑陬。生平企仁義，所學皆孔周。早知大理官，不列三後儔。何況親犴獄，敲搒發奸偷。懸知失事勢，恐自罹罝罘。湘水清且急，涼風日修修。胡為首歸路，旅泊尚夷猶。昨者京使至，嗣皇傳冕旒。赫然下明詔，首罪誅共吺。復聞顛夭輩，峨冠進鴻疇。班行再肅穆，璜珮鳴琅璆。佇繼貞觀烈，邊封脫兜鍪。三賢推侍從，卓犖傾枚鄒。高議參造化，清文煥皇猷。協心輔齊聖，致理同毛輶。小雅詠鹿鳴，食蘋貴呦呦。遺風邈不嗣，豈憶嘗同裯。失志早衰換，前期擬蜉蝣。自從齒牙缺，始慕舌為柔。因疾鼻又塞，漸能等薰蕕。深思罷官去，畢命依鬆楸。空懷焉能果，但見歲已遒。殷湯閔禽獸，解網祝蛛蝥。雷煥掘寶劍，冤氛消鬥牛。茲道誠可尚，誰能借前籌。殷勤答吾友，明月非暗投。,
桃源圖,韓愈,神仙有無何渺茫，桃源之說誠荒唐。流水盤迴山百轉，生綃數幅垂中堂。武陵太守好事者，題封遠寄南宮下。南宮先生忻得之，波濤入筆驅文辭。文工畫妙各臻極，異境恍惚移於斯。架巖鑿谷開宮室，接屋連牆千萬日。嬴顛劉蹶了不聞，地坼天分非所恤。種桃處處惟開花。川原近遠蒸紅霞。初來猶自念鄉邑，歲久此地還成家。漁舟之子來何所，物色相猜更問語。大蛇中斷喪前王，群馬南渡開新主。聽終辭絕共悽然，自說經今七百年。當時萬事皆眼見，不知幾許猶流傳。爭持酒食來相饋，禮數不同樽俎異。月明伴宿玉堂空，骨冷魂清無夢寐。夜半金雞啁哳鳴，火輪飛出客心驚。人間有累不可住，依然離別難為情。船開棹進一回顧，萬里蒼蒼煙水暮。世俗寧知偽與真，至今傳者武陵人。,
杏花,韓愈,居鄰北郭古寺空，杏花兩株能白紅。曲江滿園不可到，看此寧避雨與風。二年流竄出嶺外，所見草木多異同。冬寒不嚴地恆洩，陽氣發亂無全功。浮花浪蕊鎮長有，才開還落瘴霧中。山榴躑躅少意思，照耀黃紫徒為叢。鷓鴣鉤輈猿叫歇，杳杳深谷攢青楓。豈如此樹一來玩，若在京國情何窮。今旦胡為忽惆悵，萬片飄泊隨西東。明年更發應更好，道人莫忘鄰家翁。,
送區弘南歸,韓愈,穆昔南征軍不歸，蟲沙猿鶴伏以飛。洶洶洞庭莽翠微，九疑鑱天荒是非。野有象犀水貝璣，分散百寶人士稀。我遷於南日周圍，來見者眾莫依俙。爰有區子熒熒暉，觀以彝訓或從違。我念前人譬葑菲，落以斧引以纆徽。雖有不逮驅騑騑，或採於薄漁於磯。服役不辱言不譏，從我荊州來京畿。離其母妻絕因依，嗟我道不能自肥。子雖勤苦終何希，王都觀闕雙巍巍。騰蹋眾駿事鞍鞿，佩服上色紫與緋。獨子之節可嗟唏，母附書至妻寄衣。開書拆衣淚痕晞，雖不敕還情庶幾。朝暮盤羞惻庭闈，幽房無人感伊威。人生此難餘可祈，子去矣時若發機。蜃沉海底氣升霏，彩雉野伏朝扇翬。處子窈窕王所妃，苟有令德隱不腓。況今天子鋪德威，蔽能者誅薦受禨。出送撫揹我涕揮，行行正直慎脂韋。業成志樹來頎頎，我當為子言天扉。,
落齒,韓愈,去年落一牙，今年落一齒。俄然落六七，落勢殊未已。餘存皆動搖，盡落應始止。憶初落一時，但念豁可恥。及至落二三，始憂衰即死。每一將落時，懍懍恆在已。叉牙妨食物，顛倒怯漱水。終焉舍我落，意與崩山比。今來落既熟，見落空相似。餘存二十餘，次第知落矣。倘常歲落一，自足支兩紀。如其落並空，與漸亦同指。人言齒之落，壽命理難恃。我言生有涯，長短俱死爾。人言齒之豁，左右驚諦視。我言莊周雲，水雁各有喜。語訛默固好，嚼廢軟還美。因歌遂成詩，持用詫妻子。,
宿龍宮灘,韓愈,浩浩復湯湯，灘聲抑更揚。奔流疑激電，驚浪似浮霜。夢覺燈生暈，宵殘雨送涼。如何連曉語，一半是思鄉。,
元和聖德詩,韓愈,皇帝即阼，物無違拒。曰暘而暘，曰雨而雨。維是元年，有盜在夏。欲覆其州，以踵近武。皇帝曰嘻，豈不在我。負鄙為艱，縱則不可。出師徵之，其眾十旅。軍其城下，告以福禍。腹敗枝披，不敢保聚。擲首陴外，降幡夜豎。疆外之險，莫過蜀土。韋皋去鎮，劉闢守後。血人於牙，不肯吐口。開庫啖士，曰隨所取。汝張汝弓，汝鼓汝鼓。汝為表書，求我帥汝。事始上聞，在列鹹怒。皇帝曰然，嗟遠士女。苟附而安，則且付與。讀命於庭，出節少府。朝發京師，夕至其部。闢喜謂黨，汝振而伍。蜀可全有，此不當受。萬牛臠炙，萬甕行酒。以錦纏股，以紅帕首。有恇其凶，有餌其誘。其出穰穰，隊以萬數。遂劫東川，遂據城阻。皇帝曰嗟，其又可許。爰命崇文，分卒禁御。有安其驅，無暴我野。日行三十，徐壁其右。闢黨聚謀，鹿頭是守。崇文奉詔，進退規矩。戰不貪殺，擒不濫數。四方節度，整兵頓馬。上章請討，俟命起坐。皇帝曰嘻，無汝煩苦。荊並洎樑，在國門戶。出師三千，各選爾醜。四軍齊作，殷其如阜。或拔其角，或脫其距。長驅洋洋，無有齟齬。八月壬午，闢棄城走。載妻與妾，包裹稚乳。是日崇文，入處其宇。分散逐捕，搜原剔藪。闢窮見窘，無地自處。俯視大江，不見洲渚。遂自顛倒，若杵投臼。取之江中，枷脰械手。婦女累累，啼哭拜叩。來獻闕下，以告廟社。周示城市，鹹使觀睹。解脫攣索，夾以砧斧。婉婉弱子，赤立傴僂。牽頭曳足，先斷腰膂。次及其徒，體骸撐拄。末乃取闢，駭汗如寫。揮刀紛紜，爭刌膾脯。優賞將吏，扶珪綴組。帛堆其家，粟塞其庾。哀憐陣沒，廩給孤寡。贈官封墓，周匝巨集溥。經戰伐地，寬免租簿。施令酬功，急疾如火。天地中間，莫不順序。幽恆青魏，東盡海浦。南至徐蔡，區外雜虜。怛威赧德，踧踖蹈舞。掉棄兵革，私習簋簠。來請來覲，十百其耦。皇帝曰籲，伯父叔舅。各安爾位，訓厥甿畝。正月元日，初見宗祖。躬執百禮，登降拜俯。薦於新宮，視瞻樑梠。戚見容色，淚落入俎。侍祠之臣，助我惻楚。乃以上辛，於郊用牡。除於國南，鱗筍毛簴。廬幕周施，開揭磊砢。獸盾騰拏，圓壇帖妥。天兵四羅，旂常婀娜。駕龍十二，魚魚雅雅。宵升於丘，奠璧獻斝。眾樂驚作，轟豗融冶。紫焰噓呵，高靈下墮。群星從坐，錯落侈哆。日君月妃，煥赫婐s。瀆鬼濛鴻，嶽祗嶪峨。飫沃羶薌，產祥降嘏。鳳凰應奏，舒翼自拊。赤麟黃龍，逶陀結糾。卿士庶人，黃童白叟。踴躍歡呀，失喜噎歐。乾清坤夷，境落褰舉。帝車回來，日正當午。幸丹鳳門，大赦天下。滌濯剗磢，磨滅瑕垢。續功臣嗣，拔賢任耇。孩養無告，仁滂施厚。皇帝神聖，通達今古。聽聰視明，一似堯禹。生知法式，動得理所。天錫皇帝，為天下主。幷包畜養，無異細鉅。億載萬年，敢有違者？皇帝儉勤，盥濯陶瓦。斥遣浮華，好此綈紵。敕戒四方，侈則有咎。天錫皇帝，多麥與黍。無召水旱，耗於雀鼠。億載萬年，有富無窶。皇帝正直，別白善否。擅命而狂，既翦既去。盡逐群奸，靡有遺侶。天錫皇帝，厖臣碩輔。博問遐觀，以置左右。億載萬年，無敢餘侮。皇帝大孝，慈祥悌友。怡怡愉愉，奉太皇后。浹於族親，濡及九有。天錫皇帝，與天齊壽。登茲太平，無怠永久。億載萬年，為父為母。博士臣愈，職是訓詁。作為歌詩，以配吉甫。,
雜曲歌辭·鳴雁行,韓愈,嗷嗷鳴雁鳴且飛，窮秋南去春北歸。去寒就暖識所處，天長地闊棲息稀。風霜酸苦稻粱微，羽毛摧落身不肥。徘徊反顧群侶違，哀鳴欲下洲渚非。江南水闊朝雲多，草長沙軟無網羅，閒飛靜集鳴相和。違憂懷息性匪他，凌風一舉君謂何。,
送惠師,韓愈,惠師浮屠者，乃是不羈人。十五愛山水，超然謝朋親。脫冠剪頭髮，飛步遺蹤塵。發跡入四明，梯空上秋旻.遂登天台望，眾壑皆嶙峋。夜宿最高頂，舉頭看星辰。光芒相照燭，南北爭羅陳。茲地絕翔走，自然嚴且神。微風吹木石，澎湃聞韶鈞。夜半起下視，溟波銜日輪。魚龍驚踴躍，叫嘯成悲辛。怪氣或紫赤，敲磨共輪囷。金鴉既騰翥，六合俄清新。常聞禹穴奇，東去窺甌閩。越俗不好古，流傳失其真。幽蹤邈難得，聖路嗟長堙。回臨浙江濤，屹起高峨岷。壯志死不息，千年如隔晨。是非竟何有，棄去非吾倫。凌江詣廬嶽，浩蕩極遊巡。崔崒沒雲表，陂陀浸湖淪。是時雨初霽，懸瀑垂天紳。前年往羅浮，步戛南海漘.大哉陽德盛，榮茂恆留春。鵬鶱墮長翮，鯨戲側修鱗。自來連州寺，曾未造城闉。日攜青雲客，探勝窮崖濱。太守邀不去，群官請徒頻。囊無一金資，翻謂富者貧。昨日忽不見，我令訪其鄰。奔波自追及，把手問所因。顧我卻興嘆，君寧異於民。離合自古然，辭別安足珍。吾聞九疑好，夙志今欲伸。斑竹啼舜婦，清湘沈楚臣。衡山與洞庭，此固道所循。尋崧方抵洛，歷華遂之秦。浮游靡定處，偶往即通津。吾言子當去，子道非吾遵。江魚不池活，野鳥難籠馴。吾非西方教，憐子狂且醇。吾嫉惰遊者，憐子愚且諄。去矣各異趣，何為浪沾巾。,
誰氏子,韓愈,非痴非狂誰氏子，去入王屋稱道士。白頭老母遮門啼，挽斷衫袖留不止。翠眉新婦年二十，載送還家哭穿市。或雲欲學吹鳳笙，所慕靈妃媲蕭史。又云時俗輕尋常，力行險怪取貴仕。神仙雖然有傳說，知者盡知其妄矣。聖君賢相安可欺，乾死窮山竟何俟。嗚呼餘心誠豈弟，願往教誨究終始。罰一勸百政之經，不從而誅未晚耳。誰其友親能哀憐，寫吾此詩持送似。,
月蝕詩效玉川子作,韓愈,"元和庚寅鬥插子，月十四日三更中。森森萬木夜僵立，寒氣屓奰頑無風。月形如白盤，完完上天東。忽然有物來啖之，不知是何蟲。如何至神物，遭此狼狽凶。星如撒沙出，攢集爭強雄。油燈不照席，是夕吐焰如長虹。玉川子，涕泗下，中庭獨行。念此日月者，為天之眼睛。此猶不自保，吾道何由行。嘗聞古老言，疑是蝦蟆精。徑圓千里納女腹，何處養女百醜形。杷沙腳手鈍，誰使女解緣青冥。黃帝有四目，帝舜重其明。今天只兩目，何故許食使偏盲。堯呼大水浸十日，不惜萬國赤子魚頭生。女於此時若食日，雖食八九無嚵名。赤龍黑鳥燒口熱，翎鬣倒側相搪撐。婪酣大肚遭一飽，飢腸徹死無由鳴。後時食月罪當死，天羅磕匝何處逃汝刑。玉川子立於庭而言曰：地行賤臣仝，再拜敢告上天公。臣有一寸刃，可刳凶蟆腸。無梯可上天，天階無由有臣蹤。寄箋東南風，天門西北祈風通。丁寧附耳莫漏洩，薄命正值飛廉慵。東方青色龍，牙角何呀呀。從官百餘座，嚼啜煩官家。月蝕汝不知，安用為龍窟天河。赤鳥司南方，尾禿翅觰沙。月蝕於汝頭，汝口開呀呀。蝦蟆掠汝兩吻過,忍學省事不以汝觜啄蝦蟆。於菟蹲於西，旗旄衛毿ó。既從白帝祠，又食於蠟禮有加。忍令月被惡物食，枉於汝口插齒牙。烏龜怯奸，怕寒縮頸，以殼自遮。終令誇蛾抉汝出，卜師燒錐鑽灼滿板如星羅。此外內外官，瑣細不足科。臣請悉掃除，慎勿許語令啾譁。並光全耀歸我月，盲眼鏡淨無纖瑕。弊蛙拘送主府官，帝箸下腹嘗其皤。依前使兔操杵臼，玉階桂樹閒婆娑。姮娥還宮室，太陽有室家。天雖高，耳屬地。感臣赤心，使臣知意。雖無明言，潛喻厥旨。有氣有形，皆吾赤子。雖忿大傷，忍殺孩稚。還汝月明，安行於次。盡釋眾罪，以蛙磔死。",
薦士,韓愈,周詩三百篇，雅麗理訓誥。曾經聖人手，議論安敢到。五言出漢時，蘇李首更號。東都漸瀰漫，派別百川導。建安能者七，卓犖變風操。逶迤抵晉宋，氣象日凋耗。中間數鮑謝，比近最清奧。齊樑及陳隋，眾作等蟬噪。搜春摘花卉，沿襲傷剽盜。國朝盛文章，子昂始高蹈。勃興得李杜，萬類困陵暴。後來相繼生，亦各臻閫奧。有窮者孟郊，受材實雄驁。冥觀洞古今，象外逐幽好。橫空盤硬語，妥帖力排奡。敷柔肆紆餘，奮猛卷海潦。榮華肖天秀，捷疾逾響報。行身踐規矩，甘辱恥媚灶。孟軻分邪正，眸子看了眊。杳然粹而清，可以鎮浮躁，酸寒溧陽尉，五十幾何耄。孜孜營甘旨，辛苦久所冒。俗流知者誰，指注競嘲傲。聖皇索遺逸，髦士日登造。廟堂有賢相，愛遇均覆燾。況承歸與張，二公迭嗟悼。青冥送吹噓，強箭射魯縞。胡為久無成，使以歸期告。霜風破佳菊，嘉節迫吹帽。念將決焉去，感物增戀嫪。彼微水中荇，尚煩左右芼。魯侯國至小，廟鼎猶納郜。幸當擇珉玉，寧有棄珪瑁。悠悠我之思，擾擾風中纛。上言愧無路，日夜惟心禱。鶴翎不天生，變化在啄菢。通波非難圖，尺地易可漕。善善不汲汲，後時徒悔懊。救死具八珍，不如一簞犒。微詩公勿誚，愷悌神所勞。,
劉生詩,韓愈,生名師命其姓劉，自少軒輊非常儔。棄家如遺來遠遊，東走樑宋暨揚州。遂凌大江極東陬，洪濤舂天禹穴幽。越女一笑三年留，南逾橫嶺入炎州。青鯨高磨波山浮，怪魅炫曜堆蛟虯。山p讙噪猩猩遊，毒氣爍體黃膏流。問胡不歸良有由，美酒傾水炙肥牛。妖歌慢舞爛不收，倒心迴腸為青眸。千金邀顧不可酬，乃獨遇之盡綢繆。瞥然一餉成十秋，昔須未生今白頭。五管歷遍無賢侯，回望萬里還家羞。陽山窮邑惟猿猴，手持釣竿遠相投。我為羅列陳前修，芟蒿斬蓬利鋤耰。天星迴環數才周，文學穰穰囷倉稠。車輕御良馬力優，咄哉識路行勿休，往取將相酬恩讎。,
遊青龍寺贈崔大補闕,韓愈,秋灰初吹季月管，日出卯南暉景短。友生招我佛寺行，正值萬株紅葉滿。光華閃壁見神鬼，赫赫炎官張火傘。然雲燒樹火實駢，金烏下啄赬虯卵。魂翻眼倒忘處所，赤氣衝融無間斷。有如流傳上古時，九輪照燭乾坤旱。二三道士席其間，靈液屢進玻黎碗。忽驚顏色變韶稚，卻信靈仙非怪誕。桃源迷路竟茫茫，棗下悲歌徒纂纂。前年嶺隅鄉思發，躑躅成山開不算。去歲羈帆湘水明，霜楓千里隨歸伴。猿呼鼯嘯鷓鴣啼，惻耳酸腸難濯浣。思君攜手安能得，今者相從敢辭懶。由來鈍騃寡參尋，況是儒官飽閒散。惟君與我同懷抱，鋤去陵谷置平坦。年少得途未要忙，時清諫疏尤宜罕。何人有酒身無事，誰家多竹門可款。須知節候即風寒，幸及亭午猶妍暖。南山逼冬轉清瘦，刻畫圭角出崖窾。當憂覆被冰雪埋，汲汲來窺戒遲緩。,
盧郎中雲夫寄示送盤谷子詩兩章，歌以和之,韓愈,昔尋李願向盤谷，正見高崖巨壁爭開張。是時新晴天井溢，誰把長劍倚太行。衝風吹破落天外，飛雨白日灑洛陽。東蹈燕川食曠野，有饋木蕨芽滿筐。馬頭溪深不可厲，借車載過水入箱。平沙綠浪榜方口，雁鴨飛起穿垂楊。窮探極覽頗恣橫，物外日月本不忙。歸來辛苦欲誰為，坐令再往之計墮眇芒。閉門長安三日雪，推書撲筆歌慨慷。旁無壯士遣屬和，遠憶盧老詩顛狂。開緘忽睹送歸作，字向紙上皆軒昂。又知李侯竟不顧，方冬獨入崔嵬藏。我今進退幾時決，十年蠢蠢隨朝行。家請官供不報答，何異雀鼠偷太倉。行抽手版付丞相，不等彈劾還耕桑。,
讀東方朔雜事,韓愈,嚴嚴王母宮，下維萬仙家。噫欠為飄風，濯手大雨沱。方朔乃豎子，驕不加禁訶。偷入雷電室，輷掉狂車。王母聞以笑，衛官助呀呀。不知萬萬人，生身埋泥沙。簸頓五山踣，流漂八維蹉。曰吾兒可憎，奈此狡獪何。方朔聞不喜，褫身絡蛟蛇。瞻相北斗柄，兩手自相挼。群仙急乃言，百犯庸不科。向觀睥睨處，事在不可赦。欲不布露言，外口實喧譁。王母不得已，顏嚬口齎嗟。頷頭可其奏，送以紫玉珂。方朔不懲創，挾恩更矜誇。詆欺劉天子，正晝溺殿衙。一旦不辭訣，攝身凌蒼霞。,
芍藥,韓愈,浩態狂香昔未逢，紅燈爍爍綠盤籠。覺來獨對情驚恐，身在仙宮第幾重。,
歸彭城,韓愈,天下兵又動，太平竟何時。訏謨者誰子，無乃失所宜。前年關中旱，閭井多死飢。去歲東郡水，生民為流屍。上天不虛應，禍福各有隨。我欲進短策，無由至彤墀。刳肝以為紙，瀝血以書辭。上言陳堯舜，下言引龍夔。言詞多感激，文字少葳蕤。一讀已自怪，再尋良自疑。食芹雖雲美，獻御固已痴。緘封在骨髓，耿耿空自奇。昨者到京城，屢陪高車馳。周行多俊異，議論無瑕疵。見待頗異禮，未能去毛皮。到口不敢吐，徐徐俟其巇。歸來戎馬間，驚顧似羈雌。連日或不語，終朝見相欺。乘閒輒騎馬，茫茫詣空陂。遇酒即酩酊，君知我為誰。,
駑驥,韓愈,駑駘誠齷齪，市者何其稠。力小若易制，價微良易酬。渴飲一斗水，飢食一束芻。嘶鳴當大路，志氣若有餘。騏驥生絕域，自矜無匹儔。牽驅入市門，行者不為留。借問價幾何，黃金比嵩丘。借問行幾何，咫尺視九州。飢食玉山禾，渴飲醴泉流。問誰能為御，曠世不可求。惟昔穆天子，乘之極遐遊。王良執其轡，造父挾其輈。因言天外事，茫惚使人愁。駑駘謂騏驥，餓死餘爾羞。有能必見用，有德必見收。孰雲時與命，通塞皆自由。騏驥不敢言，低徊但垂頭。人皆劣騏驥，共以駑駘優。喟餘獨興嘆，才命不同謀。寄詩同心子，為我商聲謳。,
贈鄭兵曹,韓愈,尊酒相逢十載前，君為壯夫我少年。尊酒相逢十載後，我為壯夫君白首。我材與世不相當，戢鱗委翅無復望。當今賢俊皆周行，君何為乎亦遑遑。杯行到君莫停手，破除萬事無過酒。,
贈崔立之,韓愈,昔年十日雨，子桑苦寒飢。哀歌坐空室，不怨但自悲。其友名子輿，忽然憂且思。搴裳觸泥水，裹飯往食之。入門相對語，天命良不疑。好事漆園吏，書之存雄詞。千年事已遠，二字情可推。我讀此篇日，正當寒雪時。吾身固已困，吾友復何為。薄粥不足裹，深泥諒難馳。曾無子輿事，空賦子桑詩。,
貞女峽,韓愈,江盤峽束春湍豪，風雷戰鬥魚龍逃。懸流轟轟射水府，一瀉百里翻雲濤。漂船擺石萬瓦裂，咫尺性命輕鴻毛。,
贈徐州族侄,韓愈,我年十八九，壯氣起胸中。作書獻雲闕，辭家逐秋蓬。歲時易遷次，身命多厄窮。一名雖雲就，片祿不足充。今者復何事，卑棲寄徐戎。蕭條資用盡，濩落門巷空。朝眠未能起，遠懷方鬱悰。擊門者誰子，問言乃吾宗。自雲有奇術，探妙知天工。既往悵何及，將來喜還通。期我語非佞，當為佐時雍。,
醉留東野,韓愈,昔年因讀李白杜甫詩，長恨二人不相從。吾與東野生並世，如何復躡二子蹤。東野不得官，白首誇龍鍾。韓子稍奸黠，自慚青蒿倚長鬆。低頭拜東野，原得終始如駏蛩。東野不回頭，有如寸筳撞巨鍾。我願身為雲，東野變為龍。四方上下逐東野，雖有離別無由逢。,
短燈檠歌,韓愈,長檠八尺空自長，短檠二尺便且光。黃簾綠幕朱戶閉，風露氣入秋堂涼。裁衣寄遠淚眼暗，搔頭頻挑移近床。太學儒生東魯客，二十辭家來射策。夜書細字綴語言，兩目眵昏頭雪白。此時提攜當案前，看書到曉那能眠。一朝富貴還自恣，長檠高張照珠翠。吁嗟世事無不然，牆角君看短檠棄。,
別趙子,韓愈,我遷於揭陽，君先揭陽居。揭陽去京華，其裡萬有餘。不謂小郭中，有子可與娛。心平而行高，兩通詩與書。婆娑海水南，簸弄明月珠。及我遷宜春，意欲攜以俱。擺頭笑且言，我豈不足歟。又奚為於北，往來以紛如。海中諸山中，幽子頗不無。相期風濤觀，已久不可渝。又嘗疑龍蝦，果誰雄牙須。蚌蠃魚鱉蟲，瞿瞿以狙狙。識一已忘十，大同細自殊。欲一窮究之，時歲屢謝除。今子南且北，豈非亦有圖。人心未嘗同，不可一理區。宜各從所務，未用相賢愚。,
石鼎聯句,韓愈,巧匠斫山骨，刳中事煎烹。--劉師服直柄未當權，塞口且吞聲。--侯喜龍頭縮菌蠢，豕腹漲彭亨。--軒轅彌明外苞幹蘚文，中有暗浪驚。--劉師服在冷足自安，遭焚意彌貞。--侯喜謬當鼎鼐間，妄使水火爭。--軒轅彌明大似烈士膽，圓如戰馬纓。--劉師服上比香爐尖，下與鏡面平。--侯喜秋瓜未落蒂，凍芋強抽萌。--軒轅彌明一塊元氣閉，細泉幽竇傾。--劉師服不值輸寫處，焉知懷抱清。--侯喜方當洪爐然，益見小器盈。--軒轅彌明睆睆無刃跡，團團類天成。--劉師服遙疑龜負圖，出曝曉正晴。--侯喜旁有雙耳穿，上有孤髻撐。或訝短尾銚，又似無足鐺。--劉師服可惜寒食球，擲此傍路坑。--侯喜何當出灰灺，無計離瓶罌。--軒轅彌明陋質荷斟酌，狹中愧提擎。--劉師服豈能煮仙藥，但未汙羊羹。--侯喜形模婦女笑，度量兒童輕。--軒轅彌明徒示堅重性，不過升合盛。--劉師服傍似廢轂仰，側見折軸橫。--侯喜時於蚯蚓竅，微作蒼蠅鳴。--軒轅彌明以茲翻溢愆，實負任使誠。--劉師服常居顧盼地，敢有漏洩情。--侯喜寧依暖爇弊，不與寒涼並。--軒轅彌明區區徒自效，瑣瑣不足呈。--侯喜迴旋但兀兀，開闔惟鏗鏗。--劉師服全勝瑚璉貴，空有口傳名。豈比俎豆古，不為手所撜。--軒轅彌明磨礱去圭角，浸潤著光精。願君莫嘲誚，此物方施行。--軒轅彌明,
南內朝賀歸呈同官,韓愈,薄雲蔽秋曦，清雨不成泥。罷賀南內衙，歸涼曉悽悽。綠槐十二街，渙散馳輪蹄。餘惟戇書生，孤身無所齎。三黜竟不去，致官九列齊。豈惟一身榮，佩玉冠簪犀。滉蕩天門高，著籍朝厥妻。文才不如人，行又無町畦。問之朝廷事，略不知東西。況於經籍深，豈究端與倪。君恩太山重，不見酬稗稊。所職事無多，又不自提撕。明庭集孔鸞，曷取於鳧鷖。樹以鬆與柏，不宜間蒿藜。婉孌自媚好，幾時不見擠。貪食以忘軀，鮮不調鹽醯。法吏多少年，磨淬出角圭。將舉汝愆尤，以為己階梯。收身歸關東，期不到死迷。,
左遷至藍關侄孫湘,韓愈,一封朝奏九重天，夕貶朝陽路八千。欲為聖明除弊事，肯將衰朽惜殘年。雲橫秦嶺家何在，雪擁藍關馬不前。知汝遠來應有意，好收吾骨瘴江邊。,初中
琴操十首·拘幽操,韓愈,目窈窈兮，其凝其盲；耳肅肅兮，聽不聞聲。朝不日出兮，夜不見月與星。有知無知兮，為死為生。嗚呼，臣罪當誅兮，天王聖明。,
送鄭尚書赴南海,韓愈,番禺軍府盛，欲說暫停杯。蓋海旂幢出，連天觀閣開。衙時龍戶集，上日馬人來。風靜鶢鶋去，官廉蚌蛤回。貨通師子國，樂奏武王臺。事事皆殊異，無嫌屈大才。,
送靈師,韓愈,佛法入中國，爾來六百年。齊民逃賦役，高士著幽禪。官吏不之制，紛紛聽其然。耕桑日失隸，朝署時遺賢。靈師皇甫姓，胤胄本蟬聯。少小涉書史，早能綴文篇。中間不得意，失跡成延遷。逸志不拘教，軒騰斷牽攣。圍棋鬥白黑，生死隨機權。六博在一擲，梟盧叱迴旋。戰詩誰與敵，浩汗橫戈鋋。飲酒盡百盞，嘲諧思逾鮮。有時醉花月，高唱清且綿。四座鹹寂默，杳如奏湘弦。尋勝不憚險，黔江屢洄沿。瞿塘五六月，驚電讓歸船。怒水忽中裂，千尋墮幽泉。環回勢益急，仰見團團天。投身豈得計，性命甘徒捐。浪沫蹙翻湧，漂浮再生全。同行二十人，魂骨俱坑填。靈師不掛懷，冒涉道轉延。開忠二州牧，詩賦時多傳。失職不把筆，珠璣為君編。強留費日月，密席羅嬋娟。昨者至林邑，使君數開筵。逐客三四公，盈懷贈蘭荃。湖遊泛漭沆，溪宴駐潺湲。別語不許出，行裾動遭牽。鄰州競招請，書札何翩翩。十月下桂嶺，乘寒恣窺緣。落落王員外，爭迎獲其先。自從入賓館，佔吝久能專。吾徒頗攜被，接宿窮歡妍。聽說兩京事，分明皆眼前。縱橫雜謠俗，瑣屑鹹羅穿。材調真可惜，朱丹在磨研。方將斂之道，且欲冠其顛。韶陽李太守，高步凌雲煙。得客輒忘食，開囊乞繒錢。手持南曹敘，字重青瑤鐫。古氣參彖系，高標摧太玄。維舟事幹謁，披讀頭風痊。還如舊相識，傾壺暢幽悁。以此復留滯，歸驂幾時鞭。,
陪杜侍御遊湘西兩寺獨宿有題一首，因獻楊常,韓愈,長沙千里平，勝地猶在險。況當江闊處，鬥起勢匪漸。深林高玲瓏，青山上琬琰。路窮臺殿闢，佛事煥且儼。剖竹走泉源，開廊架崖广。是時秋之殘，暑氣尚未斂。群行忘後先，朋息棄拘檢。客堂喜空涼，華榻有清簟。澗蔬煮蒿芹，水果剝菱芡。伊餘夙所慕，陪賞亦云忝。幸逢車馬歸，獨宿門不掩。山樓黑無月，漁火燦星點。夜風一何喧，杉檜屢磨颭。猶疑在波濤，怵惕夢成魘。靜思屈原沈，遠憶賈誼貶。椒蘭爭妒忌，絳灌共讒諂。誰令悲生腸，坐使淚盈臉。翻飛乏羽翼，指摘困瑕玷。珥貂藩維重，政化類分陝。禮賢道何優，奉己事苦儉。大廈棟方隆，巨川楫行剡。經營誠少暇，遊宴固已歉。旅程愧淹留，徂歲嗟荏苒。平生每多感，柔翰遇頻染。展轉嶺猿鳴，曙燈青睒睒。,
條山蒼,韓愈,條山蒼，河水黃。浪波沄沄去，松柏在山岡。,
鄆州谿堂詩,韓愈,帝奠九廛，有葉有年。有荒不條，河岱之間。及我憲考，一收正之。視邦選侯，以公來屍。公來屍之，人始未信。公不飲食，以訓以徇。孰飢無食，孰呻孰嘆。孰冤不問，不得分願。孰為邦蟊，節根之螟。羊很狼貪，以口覆城。吹之喣之，摩手拊之。箴之石之，膊而磔之。凡公四封，既富以強。謂公吾父，孰違公令。可以師徵，不寧守邦。公作谿堂。播播流水。淺有蒲蓮，深有葭葦。公以賓燕，其鼓駭駭。公燕谿堂，賓校醉飽。流有跳魚，岸有集鳥。既歌以舞，其鼓考考。公在谿堂，公御琴瑟。公暨賓贊，稽經諏律。施用不差，人用不屈。谿有蘋苽，有龜有魚。公在中流，右詩左書。無我斁遺，此邦是庥。,
送張道士,韓愈,大匠無棄材，尋尺各有施。況當營都邑，杞梓用不疑。張侯嵩高來，面有熊豹姿。開口論利害，劍鋒白差差。恨無一尺捶，為國苔羌夷。詣闕三上書，臣非黃冠師。臣有膽與氣，不忍死茅茨。又不媚笑語，不能伴兒嬉。乃著道士服，眾人莫臣知。臣有平賊策，狂童不難治。其言簡且要，陛下幸聽之。天空日月高，下照理不遺。或是章奏繁，裁擇未及斯。寧當不俟報，歸袖風披披。答我事不爾，吾親屬吾思。昨宵夢倚門，手取連環持。今日有書至，又言歸何時。霜天熟柿慄，收拾不可遲。嶺北樑可構，寒魚下清伊。既非公家用，且復還其私。從容進退間，無一不合宜。時有利不利，雖賢欲奚為。但當勵前操，富貴非公誰。,
海水,韓愈,海水非不廣，鄧林豈無枝。風波一蕩薄，魚鳥不可依。海水饒大波，鄧林多驚風。豈無魚與鳥，鉅細各不同。海有吞舟鯨，鄧有垂天鵬。苟非鱗羽大，蕩薄不可能。我鱗不盈寸，我羽不盈尺。一木有餘陰，一泉有餘澤。我將辭海水，濯鱗清冷池。我將辭鄧林，刷羽蒙籠枝。海水非愛廣，鄧林非愛枝。風波亦常事，鱗魚自不宜。我鱗日已大，我羽日已修。風波無所苦，還作鯨鵬遊。,
感春四首,韓愈,我所思兮在何所，情多地遐兮遍處處。東西南北皆欲往，千江隔兮萬山阻。春風吹園雜花開，朝日照屋百鳥語。三杯取醉不復論，一生長恨奈何許。皇天平分成四時，春氣漫誕最可悲。雜花妝林草蓋地，白日坐上傾天維。蜂喧鳥咽留不得，紅萼萬片從風吹。豈如秋霜雖慘冽，摧落老物誰惜之。為此徑須沽酒飲，自外天地棄不疑。近憐李杜無檢束，爛漫長醉多文辭。屈原離騷二十五，不肯餔啜糟與醨。惜哉此子巧言語，不到聖處寧非痴。幸逢堯舜明四目，條理品彙皆得宜。平明出門暮歸舍，酩酊馬上知為誰。朝騎一馬出，暝就一床臥。詩書漸欲拋，節行久已惰。冠欹感發禿，語誤驚齒墮。孤負平生心，已矣知何奈。我恨不如江頭人，長網橫江遮紫鱗。獨宿荒陂射鳧雁，賣納租賦官不嗔。歸來歡笑對妻子，衣食自給寧羞貧。今者無端讀書史，智慧只足勞精神。畫蛇著足無處用，兩鬢霜白趨埃塵。乾愁漫解坐自累，與眾異趣誰相親。數杯澆腸雖暫醉，皎皎萬慮醒還新。百年未滿不得死，且可勤買拋青春。,
辭唱歌,韓愈,抑逼教唱歌，不解看豔詞。坐中把酒人，豈有歡樂姿。幸有伶者婦，腰身如柳枝。但令送君酒，如醉如憨痴。聲自肉中出，使人能逶隨。復遣慳吝者，贈金不皺眉。豈有長直夫，喉中聲雌雌。君心豈無恥，君豈是女兒。君教發直言，大聲無休時。君教哭古恨，不肯復吞悲。乍可阻君意，豔歌難可為。,
李花二首,韓愈,平旦入西園，梨花數株若矜誇。旁有一株李，顏色慘慘似含嗟。問之不肯道所以，獨繞百匝至日斜。忽憶前時經此樹，正見芳意初萌牙。奈何趁酒不省錄，不見玉枝攢霜葩。泫然為汝下雨淚，無由反旆羲和車。東風來吹不解顏，蒼茫夜氣生相遮。冰盤夏薦碧實脆，斥去不御慚其花。當春天地爭奢華，洛陽園苑尤紛拏。誰將平地萬堆雪，剪刻作此連天花。日光赤色照未好，明月暫入都交加。夜領張徹投盧仝，乘雲共至玉皇家。長姬香御四羅列，縞裙練帨無等差。靜濯明妝有所奉，顧我未肯置齒牙。清寒瑩骨肝膽醒，一生思慮無由邪。,
贈劉師服,韓愈,羨君齒牙牢且潔，大肉硬餅如刀截。我今呀豁落者多，所存十餘皆兀臲。匙抄爛飯穩送之，合口軟嚼如牛呞。妻兒恐我生悵望，盤中不飣慄與梨。只今年才四十五，後日懸知漸莽鹵。朱顏皓頸訝莫親，此外諸餘誰更數。憶昔太公仕進初，口含兩齒無贏餘。虞翻十三比豈少，遂自惋恨形於書。丈夫命存百無害，誰能點檢形骸外。巨緡東釣倘可期，與子共飽鯨魚膾。,
病中贈張十八,韓愈,中虛得暴下，避冷臥北窗。不蹋曉鼓朝，安眠聽逢逢。籍也處閭里，抱能未施邦。文章自娛戲，金石日擊撞。龍文百斛鼎，筆力可獨扛。談舌久不掉，非君亮誰雙。扶幾導之言，曲節初摐摐。半途喜開鑿，派別失大江。吾欲盈其氣，不令見麾幢。牛羊滿田野，解旆束空槓。傾尊與斟酌，四壁堆罌缸。玄帷隔雪風，照爐釘明釭。夜闌縱捭闔，哆口疏眉厖。勢侔高陽翁，坐約齊橫降。連日挾所有，形軀頓胮肛。將歸乃徐謂，子言得無哤。回軍與角逐，斫樹收窮龐。雌聲吐款要，酒壺綴羊腔。君乃崑崙渠，籍乃嶺頭瀧。譬如蟻蛭微，詎可陵崆t。幸願終賜之，斬拔枿與樁。從此識歸處，東流水淙淙。,
孟生詩,韓愈,孟生江海士，古貌又古心。嘗讀古人書，謂言古猶今。作詩三百首，窅默咸池音。騎驢到京國，欲和薰風琴。豈識天子居，九重鬱沈沈。一門百夫守，無籍不可尋。晶光蕩相射，旗戟翩以森。遷延乍卻走，驚怪靡自任。舉頭看白日，泣涕下沾襟。朅來遊公卿，莫肯低華簪。諒非軒冕族，應對多差參。萍蓬風波急，桑榆日月侵。奈何從進士，此路轉嶇嶔。異質忌處群，孤芳難寄林。誰憐鬆桂性，競愛桃李陰。朝悲辭樹葉，夕感歸巢禽。顧我多慷慨，窮檐時見臨。清宵靜相對，發白聆苦吟。採蘭起幽念，眇然望東南。秦吳修且阻，兩地無數金。我論徐方牧，好古天下欽。竹實鳳所食，德馨神所歆。求觀眾丘小，必上泰山岑。求觀眾流細，必泛滄溟深。子其聽我言，可以當所箴。既獲則思返，無為久滯淫。卞和試三獻，期子在秋砧。,
贈別元十八協律六首,韓愈,知識久去眼，吾行其既遠。瞢瞢莫訾省，默默但寢飯。子兮何為者，冠珮立憲憲。何氏之從學，蘭蕙已滿畹。於何玩其光，以至歲向晚。治惟尚和同，無俟於謇謇。或師絕學賢，不以藝自挽。子兮獨如何，能自媚婉娩。金石出聲音，宮室發關楗。何人識章甫，而知駿蹄踠.惜乎吾無居，不得留息偃。臨當背面時，裁詩示繾綣。英英桂林伯，實惟文武特。遠勞從事賢，來吊逐臣色。南裔多山海，道里屢紆直。風波無程期，所憂動不測。子行誠艱難，我去未窮極。臨別且何言，有淚不可拭。吾友柳子厚，其人藝且賢。吾未識子時，已覽贈子篇。寤寐想風采，於今已三年。不意流竄路，旬日同食眠。所聞昔已多，所得今過前。如何又須別，使我抱悁悁。勢要情所重，排斥則埃塵。骨肉未免然，又況四海人。嶷嶷桂林伯，矯矯義勇身。生平所未識，待我逾交親。遺我數幅書，繼以藥物珍。藥物防瘴癘，書勸養形神。不知四罪地，豈有再起辰。窮途致感激，肝膽還輪囷。讀書患不多，思義患不明。患足已不學，既學患不行。子今四美具，實大華亦榮。王官不可闕，未宜後諸生。嗟我擯南海，無由助飛鳴。寄書龍城守，君驥何時秣。峽山逢颶風，雷電助撞捽。乘潮簸扶胥，近岸指一發。兩巖雖雲牢，水石互飛發。屯門雖雲高，亦映波浪沒。餘罪不足惜，子生未宜忽。胡為不忍別，感謝情至骨。,
譴瘧鬼,韓愈,屑屑水帝魂，謝謝無餘輝。如何不肖子，尚奮瘧鬼威。乘秋作寒熱，翁嫗所罵譏。求食歐洩間，不知臭穢非。醫師加百毒，薰灌無停機。灸師施艾炷，酷若獵火圍。詛師毒口牙，舌作霹靂飛。符師弄刀筆，丹墨交橫揮。諮汝之胄出，門戶何巍巍。祖軒而父頊，未沫於前徽。不修其操行，賤薄似汝稀。豈不忝厥祖，靦然不知歸。湛湛江水清，歸居安汝妃。清波為裳衣，白石為門畿。呼吸明月光，手掉芙蓉旂。降集隨九歌，飲芳而食菲。贈汝以好辭，咄汝去莫違。,
琴操十首·越裳操,韓愈,雨之施物以孳，我何意於彼為。自周之先，其艱其勤。以有疆宇，私我後人。我祖在上，四方在下。厥臨孔威，敢戲以侮。孰荒於門，孰治于田。四海既均，越裳是臣。,
秋懷詩十一首,韓愈,窗前兩好樹，眾葉光薿薿。秋風一拂披，策策鳴不已。微燈照空床，夜半偏入耳。愁憂無端來，感嘆成坐起。天明視顏色，與故不相似。羲和驅日月，疾急不可恃。浮生雖多塗，趨死惟一軌。胡為浪自苦，得酒且歡喜。白露下百草，蕭蘭共雕悴。青青四牆下，已復生滿地。寒蟬暫寂寞，蟋蟀鳴自恣。執行無窮期，稟受氣苦異。適時各得所，松柏不必貴。彼時何卒卒，我志何曼曼。犀首空好飲，廉頗尚能飯。學堂日無事，驅馬適所願。茫茫出門路，欲去聊自勸。歸還閱書史，文字浩千萬。陳跡竟誰尋，賤嗜非貴獻。丈夫意有在，女子乃多怨。秋氣日惻惻，秋空日凌凌。上無枝上蜩，下無盤中蠅。豈不感時節，耳目去所憎。清曉卷書坐，南山見高稜。其下澄湫水，有蛟寒可罾。惜哉不得往，豈謂吾無能。離離掛空悲，慼慼抱虛警。露泫秋樹高，蟲吊寒夜永。斂退就新懦，趨營悼前猛。歸愚識夷塗，汲古得修綆。名浮猶有恥，味薄真自幸。庶幾遺悔尤，即此是幽屏。今晨不成起，端坐盡日景。蟲鳴室幽幽，月吐窗冏冏。喪懷若迷方，浮念劇含梗。塵埃慵伺候，文字浪馳騁。尚須勉其頑，王事有朝請。秋夜不可晨，秋日苦易暗。我無汲汲志，何以有此憾。寒雞空在棲，缺月煩屢瞰。有琴具徽弦，再鼓聽愈淡。古聲久埋滅，無由見真濫。低心逐時趨，苦勉祗能暫。有如乘風船，一縱不可纜。不如覷文字，丹鉛事點勘。豈必求贏餘，所要石與甔。,
獨釣四首,韓愈,侯家林館勝，偶入得垂竿。曲樹行藤角，平池散芡盤。羽沈知食駛，緡細覺牽難。聊取誇兒女，榆條系從鞍。一徑向池斜，池塘野草花。雨多添柳耳，水長減蒲芽。坐厭親刑柄，偷來傍釣車。太平公事少，吏隱詎相賒。獨往南塘上，秋晨景氣醒。露排四岸草，風約半池萍。鳥下見人寂，魚來聞餌馨。所嗟無可召，不得倒吾瓶。秋半百物變，溪魚去不來。風能坼芡觜，露亦染梨腮。遠岫重疊出，寒花散亂開。所期終莫至，日暮與誰回。,
北極贈李觀,韓愈,北極有羈羽，南溟有沈鱗。川源浩浩隔，影響兩無因。風雲一朝會，變化成一身。誰言道里遠，感激疾如神。我年二十五，求友昧其人。哀歌西京市，乃與夫子親。所尚苟同趨，賢愚豈異倫。方為金石姿，萬世無緇磷。無為兒女態，憔悴悲賤貧。,
醉後,韓愈,煌煌東方星，奈此眾客醉。初喧或忿爭，中靜雜嘲戲。淋漓身上衣，顛倒筆下字。人生如此少，酒賤且勤置。,
醉贈張祕書,韓愈,人皆勸我酒，我若耳不聞。今日到君家，呼酒持勸君。為此座上客，及餘各能文。君詩多型度，藹藹春空雲。東野動驚俗，天葩吐奇芬。張籍學古淡，軒鶴避雞群。阿買不識字，頗知書八分。詩成使之寫，亦足張吾軍。所以欲得酒，為文俟其醺。酒味既冷冽，酒氣又氛氳。性情漸浩浩，諧笑方云云。此誠得酒意，餘外徒繽紛。長安眾富兒，盤饌羅羶葷。不解文字飲，惟能醉紅裙。雖得一餉樂，有如聚飛蚊。今我及數子，固無蕕與薰。險語破鬼膽，高詞媲皇墳。至寶不雕琢，神功謝鋤耘。方今向太平，元凱承華勳。吾徒幸無事，庶以窮朝曛。,
嗟哉董生行,韓愈,淮水出桐柏，山東馳遙遙千里不能休；淝水出其側，不能千里百里入淮流。壽州屬縣有安豐，唐貞元時縣人董生召南隱居行義於其中。刺史不能薦，天子不聞名聲。爵祿不及門，門外惟有吏，日來徵租更索錢。嗟哉董生朝出耕夜歸讀古人書，盡日不得息。或山而樵，或水而漁。入廚具甘旨，上堂問起居。父母不慼慼，妻子不諮諮。嗟哉董生孝且慈，人不識，惟有天翁知，生祥下瑞無時期。家有狗乳出求食，雞來哺其兒。啄啄庭中拾蟲蟻，哺之不食鳴聲悲。彷徨躑躅久不去，以翼來覆待狗歸。嗟哉董生，誰將與儔？時之人，夫妻相虐，兄弟為讎。食君之祿，而令父母愁。亦獨何心，嗟哉董生無與儔。,
汴州亂二首,韓愈,汴州城門朝不開，天狗墮地聲如雷。健兒爭誇殺留後，連屋累棟燒成灰。諸侯咫尺不能救，孤士何者自興哀。母從子走者為誰，大夫夫人留後兒。昨日乘車騎大馬，坐者起趨乘者下。廟堂不肯用干戈，嗚呼奈汝母子何。,
贈侯喜,韓愈,吾黨侯生字叔í，呼我持竿釣溫水。平明鞭馬出都門，盡日行行荊棘裡。溫水微茫絕又流，深如車轍闊容輈。蝦蟆跳過雀兒浴，此縱有魚何足求。我為侯生不能已，盤針擘粒投泥滓。晡時堅坐到黃昏，手倦目勞方一起。暫動還休未可期，蝦行蛭渡似皆疑。舉竿引線忽有得，一寸才分鱗與鬐。是日侯生與韓子，良久嘆息相看悲。我今行事盡如此，此事正好為吾規。半世遑遑就舉選，一名始得紅顏衰。人間事勢豈不見，徒自辛苦終何為。便當提攜妻與子，南入箕潁無還時。叔í君今氣方銳，我言至切君勿嗤。君欲釣魚須遠去，大魚豈肯居沮洳。,
洞庭湖阻風贈張十一署,韓愈,十月陰氣盛，北風無時休。蒼茫洞庭岸，與子維雙舟。霧雨晦爭洩，波濤怒相投。犬雞斷四聽，糧絕誰與謀。相去不容步，險如礙山丘。清談可以飽，夢想接無由。男女喧左右，飢啼但啾啾。非懷北歸興，何用勝羈愁。雲外有白日，寒光自悠悠。能令暫開霽，過是吾無求。,描寫風
贈崔立之評事,韓愈,崔侯文章苦捷敏，高浪駕天輸不盡。曾從關外來上都，隨身卷軸車連軫。朝為百賦猶鬱怒，暮作千詩轉遒緊。搖毫擲簡自不供，頃刻青紅浮海蜃。才豪氣猛易語言，往往蛟螭雜螻蚓。知音自古稱難遇，世俗乍見那妨哂。勿嫌法官未登朝，猶勝赤尉長趨尹。時命雖乖心轉壯，技能虛富家逾窘。念昔塵埃兩相逢，爭名齟齬持矛楯。子時專場誇觜距，餘始張軍嚴韅靷。爾來但欲保封疆，莫學龐涓怯孫臏。竄逐新歸厭聞鬧，齒髮早衰嗟可閔。頻蒙怨句刺棄遺，豈有閒官敢推引。深藏篋笥時一發，戢戢已多如束筍。可憐無益費精神，有似黃金擲虛牝。當今聖人求侍從，拔擢杞梓收楛箘。東馬嚴徐已奮飛，枚皋即召窮且忍。復聞王師西討蜀，霜風冽冽摧朝菌。走章馳檄在得賢，燕雀紛拏要鷹隼。竊料二途必處一，豈比恆人長蠢蠢。勸君韜養待徵招，不用雕琢愁肝腎。牆根菊花好沽酒，錢帛縱空衣可準。暉暉檐日暖且鮮，摵摵井梧疏更殞。高士例須憐麴櫱，丈夫終莫生畦畛。能來取醉任喧呼，死後賢愚俱泯泯。,
送陸暢歸江南,韓愈,舉舉江南子，名以能詩聞。一來取高第，官佐東宮軍。迎婦丞相府，誇映秀士群。鸞鳴桂樹間，觀者何繽紛。人事喜顛倒，旦夕異所云。蕭蕭青雲幹，遂逐荊棘焚。歲晚鴻雁過，鄉思見新文。踐此秦關雪，家彼吳洲雲。悲啼上車女，骨肉不可分。感慨都門別，丈夫酒方醺。我實門下士，力薄蚋與蚊。受恩不即報，永負湘中墳。,
嘲魯連子,韓愈,魯連細而黠，有似黃鷂子。田巴兀老蒼，憐汝矜爪觜。開端要驚人，雄跨吾厭矣。高拱禪鴻聲，若輟一杯水。獨稱唐虞賢，顧未知之耳。,
寄皇甫湜,韓愈,敲門驚晝睡，問報睦州吏。手把一封書，上有皇甫字。拆書放床頭，涕與淚垂四。昏昏還就枕，惘惘夢相值。悲哉無奇術，安得生兩翅。,
射訓狐,韓愈,有鳥夜飛名訓狐，矜凶挾狡誇自呼。乘時陰黑止我屋，聲勢慷慨非常粗。安然大喚誰畏忌，造作百怪非無須。聚鬼徵妖自朋扇，罷掉栱桷頹墍塗。慈母抱兒怕入席，那暇更護雞窠雛。我念乾坤德泰大，卵此惡物常勤劬。縱之豈即遽有害，斗柄行拄西南隅。誰謂停奸計尤劇，意欲唐突羲和烏。侵更歷漏氣彌厲，何由僥倖休須臾。諮餘往射豈得已，候女兩眼張睢盱。梟驚墮樑蛇走竇，一夫斬頸群雛枯。,
答孟郊,韓愈,規模背時利，文字覷天巧。人皆餘酒肉，子獨不得飽。才春思已亂，始秋悲又攪。朝餐動及午，夜諷恆至卯。名聲暫羶腥，腸肚鎮煎煼。古心雖自鞭，世路終難拗。弱拒喜張臂，猛拿閒縮爪。見倒誰肯扶，從嗔我須咬。,
病鴟,韓愈,屋東惡水溝，有鴟墮鳴悲。青泥掩兩翅，拍拍不得離。君童叫相召，瓦礫爭先之。計校生平事，殺卻理亦宜。奪攘不愧恥，飽滿盤天嬉。晴日佔光景，高風恣追隨。遂凌鸞鳳群，肯顧鴻鵠卑。今者命運窮，遭逢巧丸兒。中汝要害處，汝能不得施。於吾乃何有，不忍乘其危。丐汝將死命，浴以清水池。朝餐輟魚肉，暝宿防狐狸。自知無以致，蒙德久猶疑。飽入深竹叢，飢來傍階基。亮無責報心，固以聽所為。昨日有氣力，飛跳弄藩籬。今晨忽徑去，曾不報我知。僥倖非汝福，天衢汝休窺。京城事彈射，豎子不易欺。勿諱泥坑辱，泥坑乃良規。,
路傍堠,韓愈,堆堆路傍堠，一雙復一隻。迎我出秦關，送我入楚澤。千以高山遮，萬以遠水隔。吾君勤聽治，照與日月敵。臣愚幸可哀，臣罪庶可釋。何當迎送歸，緣路高歷歷。,
食曲河驛,韓愈,晨及曲河驛，悽然自傷情。群烏巢庭樹，乳燕飛檐楹。而我抱重罪，孑孑萬里程。親戚頓乖角，圖史棄縱橫。下負明義重，上孤朝命榮。殺身諒無補，何用答生成。,
瀧吏,韓愈,南行逾六旬，始下昌樂瀧。險惡不可狀，船石相舂撞。往問瀧頭吏，潮州尚幾裡。行當何時到，土風復何似。瀧吏垂手笑，官何問之愚。譬官居京邑，何由知東吳。東吳遊宦鄉，官知自有由。潮州底處所，有罪乃竄流。儂幸無負犯，何由到而知。官今行自到，那遽妄問為。不虞卒見困，汗出愧且駭。吏曰聊戲官，儂嘗使往罷。嶺南大抵同，官去道苦遼。下此三千里，有州始名潮。惡溪瘴毒聚，雷電常洶洶。鱷魚大於船，牙眼怖殺儂。州南數十里，有海無天地。颶風有時作，掀簸真差事。聖人於天下，於物無不容。比聞此州囚，亦有生還儂。官無嫌此州，固罪人所徙。官當明時來，事不待說委。官不自謹慎，宜即引分往。胡為此水邊，神色久戃慌。亢瓦大瓶罌小，所任自有宜。官何不自量，滿溢以取斯。工農雖小人，事業各有守。不知官在朝，有益國家不。得無蝨其間，不武亦不文。仁義飭其躬，巧奸敗群倫。叩頭謝吏言，始慚今更羞。歷官二十餘，國恩並未酬。凡吏之所訶，嗟實頗有之。不即金木誅，敢不識恩私。潮州雖雲遠，雖惡不可過。於身實已多，敢不持自賀。,
宿曾江口示侄孫湘二首,韓愈,雲昏水奔流，天水漭相圍。三江滅無口，其誰識涯圻。暮宿投民村，高處水半扉。犬雞俱上屋，不復走與飛。篙舟入其家，暝聞屋中唏。問知歲常然，哀此為生微。海風吹寒晴，波揚眾星輝。仰視北斗高，不知路所歸。舟行忘故道，屈曲高林間。林間無所有，奔流但潺潺。嗟我亦拙謀，致身落南蠻。茫然失所詣，無路何能還。,
送僧澄觀,韓愈,浮屠西來何施為，擾擾四海爭賓士。構樓架閣切星漢，誇雄鬥麗止者誰。僧伽後出淮泗上，勢到眾佛尤恢奇。越商胡賈脫身罪，珪璧滿船寧計資。清淮無波平如席，欄柱傾扶半天赤。火燒水轉掃地空，突兀便高三百尺。影沈潭底龍驚遁，當晝無雲跨虛碧。借問經營本何人，道人澄觀名籍籍。愈昔從軍大梁下，往來滿屋賢豪者。皆言澄觀雖僧徒，公才吏用當今無。後從徐州辟書至，紛紛過客何由記。人言澄觀乃詩人，一座競吟詩句新。向風長嘆不可見，我欲收斂加冠巾。洛陽窮秋厭窮獨，丁丁啄門疑啄木。有僧來訪呼使前，伏犀插腦高頰權。惜哉已老無所及，坐睨神骨空潸然。臨淮太守初到郡，遠遣州民送音問。好奇賞俊直難逢，去去為致思從容。,
感春三首,韓愈,偶坐藤樹下，暮春下旬間。藤陰已可庇，落蕊還漫漫。新葉大，瓏瓏晚花乾。==青天高寥寥，兩蝶飛翻翻。時節適當爾，懷悲自無端。黃黃蕪菁花，桃李事已退。狂風簸枯榆，狼藉九衢內。春序一如此，汝顏安足賴。誰能駕飛車，相從觀海外。晨遊百花林，朱朱兼白白。柳枝弱而細，懸樹垂百尺。左右同來人，金紫貴顯劇。嬌童為我歌，哀響跨箏笛。豔姬蹋筵舞，清眸刺劍戟。心懷平生友，莫一在燕席。死者長眇芒，生者困乖隔。少年真可喜，老大百無益。,
琴曲歌辭·雉朝飛操,韓愈,雉之飛，於朝日。群雌孤雄，意氣橫出。當東而西，當啄而飛。隨飛隨啄，群雌粥粥。嗟我雖人，曾不如彼雉雞。生身七十年，無一妾與妃。,
朝歸,韓愈,峨峨進賢冠，耿耿水蒼佩。服章豈不好，不與德相對。顧影聽其聲，赬顏汗漸背。進乏犬雞效，又不勇自退。坐食取其肥，無堪等聾瞶。長風吹天墟，秋日萬里晒。抵暮但昏眠，不成歌慷慨。,
送諸葛覺往隨州讀書,韓愈,鄴侯家多書，插架三萬軸。一一懸牙籤，新若手未觸。為人強記覽，過眼不再讀。偉哉群聖文，磊落載其腹。行年五十餘，出守數已六。京邑有舊廬，不容久食宿。臺閣多官員，無地寄一足。我雖官在朝，氣勢日局縮。屢為丞相言，雖懇不見錄。送行過滻水，東望不轉目。今子從之遊，學問得所欲。入海觀龍魚，矯翮逐黃鵠。勉為新詩章，月寄三四幅。,
木芙蓉,韓愈,新開寒露叢，遠比水間紅。豔色寧相妒，嘉名偶自同。採江官渡晚，搴木古祠空。願得勤來看，無令便逐風。,
送李尚書赴襄陽八韻得長字,韓愈,帝憂南國切，改命付忠良。壤畫星搖動，旗分獸簸揚。五營兵轉肅，千里地還方。控帶荊門遠，飄浮漢水長。賜書寬屬郡，戰馬隔鄰疆。縱獵雷霆迅，觀棋玉石忙。風流峴首客，花豔大堤倡。富貴由身致，誰教不自強。,
和席八十二韻,韓愈,絳闕銀河曙，東風右掖春。官隨名共美，花與思俱新。綺陌朝遊間，綾衾夜直頻。橫門開日月，高閣切星辰。庭變寒前草，天銷霽後塵。溝聲通苑急，柳色壓城勻。綸綍謀猷盛，丹青步武親。芳菲含斧藻，光景暢形神。傍砌看紅藥，巡池詠白蘋。多情懷酒伴，餘事作詩人。倚玉難藏拙，吹竽久混真。坐慚空自老，江海未還身。,
閒遊二首,韓愈,雨後來更好，繞池遍青青。柳花閒度竹，菱葉故穿萍。獨坐殊未厭，孤斟詎能醒。持竿至日暮，幽詠欲誰聽。茲遊苦不數，再到遂經旬。萍蓋汙池淨，藤籠老樹新。林烏鳴訝客，岸竹長遮鄰。子云只自守，奚事九衢塵。,
枯樹,韓愈,老樹無枝葉，風霜不復侵。腹穿人可過，皮剝蟻還尋。寄託惟朝菌，依投絕暮禽。猶堪持改火，未肯但空心。,
重雲李觀疾贈之,韓愈,夭行失其度，陰氣來幹陽。重雲閉白日，炎燠成寒涼。小人但諮怨，君子惟憂傷。飲食為減少，身體豈寧康。此志誠足貴，懼非職所當。藜羹尚如此，肉食安可嘗。窮冬百草死，幽桂乃芬芳。且況天地間，大運自有常。勸君善飲食，鸞鳳本高翔。,
秋字,韓愈,淮南悲木落，而我亦傷秋。況與故人別，那堪羈宦愁。榮華今異路，風雨昔同憂。莫以宜春遠，江山多勝遊。,
岐山下二首,韓愈,誰謂我有耳，不聞鳳凰鳴。朅來岐山下，日暮邊鴻驚。丹穴五色羽，其名為鳳凰。昔周有盛德，此鳥鳴高岡。和聲隨祥風，窅窕相飄揚。聞者亦何事，但知時俗康。自從公旦死，千載閟其光。吾君亦勤理，遲爾一來翔。,
縣齋有懷,韓愈,少小尚奇偉，平生足悲吒。猶嫌子夏儒，肯學樊遲稼。事業窺皋稷，文章蔑曹謝。濯纓起江湖，綴佩雜蘭麝。悠悠指長道，去去策高駕。誰為傾國謀，自許連城價。初隨計吏貢，屢入澤宮射。雖免十上勞，何能一戰霸。人情忌殊異，世路多權詐。蹉跎顏遂低，摧折氣愈下。冶長信非罪，侯生或遭罵。懷書出皇都，銜淚渡清灞。身將老寂寞，志欲死閒暇。朝食不盈腸，冬衣才掩髂。軍書既頻召，戎馬乃連跨。大梁從相公，彭城赴僕射。弓箭圍狐兔，絲竹羅酒炙。兩府變荒涼，三年就休假。求官去東洛，犯雪過西華。塵埃紫陌春，風雨靈臺夜。名聲荷朋友，援引乏姻婭。雖陪彤庭臣，詎縱青冥靶。寒空聳危闕，曉色曜修架。捐軀辰在丁，鎩翮時方蠟。投荒誠職分，領邑幸寬赦。湖波翻日車，嶺石坼天罅。毒霧恆薰晝，炎風每燒夏。雷威固已加，颶勢仍相借。氣象杳難測，聲音籲可怕。夷言聽未慣，越俗循猶乍。指摘兩憎嫌，睢盱互猜訝。只緣恩未報，豈謂生足藉。嗣皇新繼明，率土日流化。惟思滌瑕垢，長去事桑柘。劚嵩開雲扃，壓潁抗風榭。禾麥種滿地，梨棗栽繞舍。兒童稍長成，雀鼠得驅嚇。官租日輸納，村酒時邀迓。閒愛老農愚，歸弄小女奼。如今便可爾，何用畢婚嫁。,
利劍,韓愈,利劍光耿耿，佩之使我無邪心。故人念我寡徒侶，持用贈我比知音。我心如冰劍如雪，不能刺讒夫，使我心腐劍鋒折。決雲中斷開青天，噫！劍與我俱變化歸黃泉。,
齪齪,韓愈,齪齪當世士，所憂在飢寒。但見賤者悲，不聞貴者嘆。大賢事業異，遠抱非俗觀。報國心皎潔，念時涕汍瀾。妖姬坐左右，柔指發哀彈。酒餚雖日陳，感激寧為歡。秋陰欺白日，泥潦不少幹。河堤決東郡，老弱隨驚湍。天意固有屬，誰能詰其端。願辱太守薦，得充諫諍官。排雲叫閶闔，披腹呈琅玕。致君豈無術，自進誠獨難。,
奉和杜相公太清宮紀事陳誠上李相公十六韻,韓愈,耒耜興姬國，輴欙建夏家。在功誠可尚，於道詎為華。象帝威容大，仙宗寶曆賒。衛門羅戟槊，圖壁雜龍蛇。禮樂追尊盛，乾坤降福遐。四真皆齒列，二聖亦肩差。陽月時之首，陰泉氣未牙。殿階鋪水碧，庭炬坼金葩。紫極觀忘倦，青詞奏不譁。噌吰宮夜闢，嘈囐鼓晨撾。褻味陳奚取，名香薦孔嘉。垂祥紛可錄，俾壽浩無涯。貴相山瞻峻，清文玉絕瑕。代工聲問遠，攝事敬恭加。皎潔當天月，葳蕤捧日霞。唱妍酬亦麗，俯仰但稱嗟。,
東方半明,韓愈,東方半明大星沒，獨有太白配殘月。嗟爾殘月勿相疑，同光共影須臾期。殘月暉暉，太白睒睒。雞三號，更五點。,
送汴州監軍俱文珍,韓愈,奉使羌池靜，臨戎汴水安。沖天鵬翅闊，報國劍鋩寒。曉日驅徵騎，春風詠採蘭。誰言臣子道，忠孝兩全難。,
贈河陽李大夫,韓愈,四海失巢穴，兩都困塵埃。感恩由未報，惆悵空一來。裘破氣不暖，馬羸鳴且哀。主人情更重，空使劍鋒摧。,
晝月,韓愈,玉碗不磨著泥土，青天孔出白石補。兔入臼藏蛙縮肚，桂樹枯株女閉戶。陰為陽羞固自古，嗟汝下民或敢侮，戲嘲盜視汝目瞽。,
鄭群贈簟,韓愈,蘄州笛竹天下知，鄭君所寶尤瑰奇。攜來當晝不得臥，一府傳看黃琉璃。體堅色淨又藏節，盡眼凝滑無瑕疵。法曹貧賤眾所易，腰腹空大何能為，自從五月困暑溼，如坐深甑遭蒸炊。手磨袖拂心語口，慢膚多汗真相宜。日暮歸來獨惆悵，有賣直欲傾家資。誰謂故人知我意，,
酬藍田崔丞立之詠雪見寄,韓愈,京城數尺雪，寒氣倍常年。泯泯都無地，茫茫豈是天。崩奔驚亂射，揮霍訝相纏。不覺侵堂陛，方應折屋椽。出門愁落道，上馬恐平韉。朝鼓矜凌起，山齋酩酊眠。吾方嗟此役，君乃詠其妍。冰玉清顏隔，波濤盛句傳。朝飧思共飯，夜宿憶同氈。舉目無非白，雄文乃獨玄。,
送進士劉師服東歸,韓愈,猛虎落檻阱，坐食如孤豚。丈夫在富貴，豈必守一門。公心有勇氣，公口有直言。奈何任埋沒，不自求騰軒。僕本亦進士，頗嘗究根源。由來骨鯁材，喜被軟弱吞。低頭受侮笑，隱忍硉兀冤。泥雨城東路，夏槐作雲屯。還家雖闕短，把日親晨飧。攜持令名歸，自足貽家尊。時節不可玩，親交可攀援。勉來取金紫，勿久休中園。,
琴曲歌辭·越裳操,韓愈,雨之施，物以孳。我何意於彼為？自周之先，其艱其勤。以有疆宇，私我後人。我祖在上，四方在下。厥臨孔威，敢戲以侮。孰荒於門，孰治于田。四海既均，越裳是臣。,
琴曲歌辭·岐山操,韓愈,我家於豳，自我先公。伊我承緒，敢有不同。今狄之人，將土我疆。民為我戰，誰使死傷。彼岐有岨，我往獨處。人莫餘追，無思我悲。,
奉和錢七兄曹長盆池所植,韓愈,翻翻江浦荷，而今生在此。擢擢菰葉長，芳根復誰徙。露涵兩鮮翠，風蕩相磨倚。但取主人知，誰言盆盎是。,
與張十八同效阮步兵一日復一夕,韓愈,一日復一日，一朝復一朝。只見有不如，不見有所超。食作前日味，事作前日調。不知久不死，憫憫尚誰要。富貴自縶拘，貧賤亦煎焦。俯仰未得所，一世已解鑣。譬如籠中鶴，六翮無所搖。譬如兔得蹄，安用東西跳。還看古人書，復舉前人瓢。未知所窮竟，且作新詩謠。,
南溪始泛三首,韓愈,榜舟南山下，上上不得返。幽事隨去多，孰能量近遠。陰沈過連樹，藏昂抵橫阪。石粗肆磨礪，波惡厭牽挽。或倚偏岸漁，竟就平洲飯。點點暮雨飄，梢梢新月偃。餘年懍無幾，休日愴已晚。自是病使然，非由取高蹇。南溪亦清駛，而無楫與舟。山農驚見之，隨我勸不休。不惟兒童輩，或有杖白頭。饋我籠中瓜，勸我此淹留。我雲以病歸，此已頗自由。幸有用餘俸，置居在西疇。囷倉米穀滿，未有旦夕憂。上去無得得，下來亦悠悠。但恐煩里閭，時有緩急投。願為同社人，雞豚燕春秋。足弱不能步，自宜收朝跡。羸形可輿致，佳觀安事擲。即此南阪下，久聞有水石。拖舟入其間，溪流正清激。隨波吾未能，峻瀨乍可刺。鷺起若導吾，前飛數十尺。亭亭柳帶沙，團團鬆冠壁。歸時還盡夜，誰謂非事役。,
題木居士二首,韓愈,火透波穿不計春，根如頭面幹如身。偶然題作木居士，便有無窮求福人。為神詎比溝中斷，遇賞還同爨下餘。朽蠹不勝刀鋸力，匠人雖巧欲何如。,
遊城南十六首·題韋氏莊,韓愈,昔者誰能比，今來事不同。寂寥青草曲，散漫白榆風。架倒藤全落，籬崩竹半空。寧須惆悵立，翻覆本無窮。,
暮行河堤上,韓愈,暮行河堤上，四顧不見人。衰草際黃雲，感嘆愁我神。夜歸孤舟臥，展轉空及晨。謀計竟何就，嗟嗟世與身。,
江漢答孟郊,韓愈,江漢雖雲廣，乘舟渡無艱。流沙信難行，馬足常往還。悽風結衝波，狐裘能禦寒。終宵處幽室，華燭光爛爛。苟能行忠信，可以居夷蠻。嗟餘與夫子，此義每所敦。何為復見贈，繾綣在不諼。,
龍移,韓愈,天昏地黑蛟龍移，雷驚電激雄雌隨。清泉百丈化為土，魚鱉枯死籲可悲。,
苦寒歌,韓愈,黃昏苦寒歌，夜半不能休。豈不有陽春，節歲聿其周，君何愛重裘。兼味養大賢，冰食葛制神所憐。填窗塞戶慎勿出，暄風暖景明年日。,
芍藥歌,韓愈,丈人庭中開好花，更無凡木爭春華。翠莖紅蕊天力與，此恩不屬黃鐘家。溫馨熟美鮮香起，似笑無言習君子。霜刀翦汝天女勞，何事低頭學桃李。嬌痴婢子無靈性，競挽春衫來此並。欲將雙頰一睎紅，綠窗磨遍青銅鏡。一尊春酒甘若飴，丈人此樂無人知。花前醉倒歌者誰，楚狂小子韓退之。,
送劉師服,韓愈,夏半陰氣始，淅然雲景秋。蟬聲入客耳，驚起不可留。草草具盤饌，不待酒獻酬。士生為名累，有似魚中鉤。齎材入市賣，貴者恆難售。豈不畏憔悴，為功忌中休。勉哉耘其業，以待歲晚收。,
人日城南登高,韓愈,初正候才兆，涉七氣已弄。靄靄野浮陽，暉暉水披凍。聖朝身不廢，佳節古所用。親交既許來，子妷亦可從。盤蔬冬春雜，尊酒清濁共。令徵前事為，觴詠新詩送。扶杖凌圯阯，刺船犯枯葑。戀池群鴨回，釋嶠孤雲縱。人生本坦蕩，誰使妄倥傯。直指桃李闌，幽尋寧止重。,
答柳柳州食蝦蟆,韓愈,蝦蟆雖水居，水特變形貌。強號為蛙哈，於實無所校。雖然兩股長，其奈脊皴皰。跳躑雖雲高，意不離濘淖。鳴聲相呼和，無理只取鬧。周公所不堪，灑灰垂典教。我棄愁海濱，恆願眠不覺。叵堪朋類多，沸耳作驚爆。端能敗笙磬，仍工亂學校。雖蒙勾踐禮，竟不聞報效。大戰元鼎年，孰強孰敗橈。居然當鼎味，豈不辱釣罩。餘初不下喉，近亦能稍稍。常懼染蠻夷，失平生好樂。而君復何為，甘食比豢豹。獵較務同俗，全身斯為孝。哀哉思慮深，未見許回棹。,
除官赴闕至江州寄鄂嶽李大夫,韓愈,盆城去鄂渚，風便一日耳。不枉故人書，無因帆江水。故人辭禮闈，旌節鎮江圻。而我竄逐者，龍鍾初得歸。別來已三歲，望望長迢遞。咫尺不相聞，平生那可計。我齒落且盡，君鬢白幾何。年皆過半百，來日苦無多。少年樂新知，衰暮思故友。譬如親骨肉，寧免相可不。我昔實愚蠢，不能降色辭。子犯亦有言，臣猶自知之。公其務貰過，我亦請改事。桑榆倘可收，願寄相思字。,
南山有高樹行贈李宗閔,韓愈,南山有高樹，花葉何衰衰。上有鳳凰巢，鳳凰乳且棲。四旁多長枝，群鳥所託依。黃鵠據其高，眾鳥接其卑。不知何山鳥，羽毛有光輝。飛飛擇所處，正得眾所希。上承鳳凰恩，自期永不衰。中與黃鵠群，不自隱其私。下視眾鳥群，汝徒竟何為。不知挾丸子，心默有所規。彈汝枝葉間，汝翅不覺摧。或言由黃鵠，黃鵠豈有之。慎勿猜眾鳥，眾鳥不足猜。無人語鳳凰，汝屈安得知。黃鵠得汝去，婆娑弄毛衣。前汝下視鳥，各議汝瑕疵。汝豈無朋匹，有口莫肯開。汝落蒿艾間，幾時復能飛。哀哀故山友，中夜思汝悲。路遠翅翎短，不得持汝歸。,
雪後寄崔二十六丞公,韓愈,藍田十月雪塞關，我興南望愁群山。攢天嵬嵬凍相映，君乃寄命於其間。秩卑俸薄食口眾，豈有酒食開容顏。殿前群公賜食罷，驊騮蹋路驕且閒。稱多量少鑑裁密，豈念幽桂遺榛菅。幾欲犯嚴出薦口，氣象硉兀未可攀。歸來殞涕掩關臥，心之紛亂誰能刪。詩翁憔悴屬斤荒棘，清玉刻佩聯玦環。腦脂遮眼臥壯士，大弨掛壁無由彎。乾坤惠施萬物遂，獨於數子懷偏慳。朝欷暮唶不可解，我心安得如石頑。,
徵蜀聯句,韓愈,日王忿違慠，有命事誅拔。蜀險豁關防，秦師縱橫猾。--韓愈風旗匝地揚，雷鼓轟天殺。竹兵彼皴脆，鐵刃我槍齒截。--孟郊刑神吒犛旄，陰焰颭犀札。翻霓紛偃蹇，塞野澒坱圠。--韓愈生獰競掣跌，痴突爭填軋。渴鬥信豗呶，啖奸何噢嗗。--孟郊更呼相簸盪，交斫雙缺齾。火發激鋩腥，血漂騰足滑。--韓愈飛猱無整陣，翩鶻有邪戛。江倒沸鯨鯤，山搖潰貙猰。--孟郊中離分二三，外變迷七八。逆頸盡徽索，仇頭恣髡鬝。--韓愈怒須猶鬇鬡，斷臂仍果瓜吉瓜。--韓愈石潛設奇伏，穴覷騁精察。中矢類妖犭參，跳鋒狀驚豽。--孟郊蹋翻聚林嶺，鬥起成埃圿。--孟郊旆亡多空槓，軸折鮮聯轄。剟膚浹瘡痍，敗面碎京刂吉刂。--韓愈渾奔肆狂勷，捷竄脫趫黠。巖鉤踔狙猿，水漉雜鱣螖。--韓愈投奅鬧石宮隆石，填隍亻威亻密傄。--韓愈強睛死不閉，獷眼困逾目必。爇堞熇歊熹，抉門呀拗曷。--孟郊天刀封未坼，酋膽懾前揠。跧樑排鬱縮，闖竇猰窋窡。--孟郊迫脅聞雜驅，咿呦叫冤跀。--孟郊窮區指清夷，凶部坐雕鎩。邛文裁斐斖，巴豔收婠妠。--韓愈椎肥牛呼牟，載實駝鳴曷。聖靈閔頑嚚，燾養均草艹察。--韓愈下書遏雄虓，解罪吊攣瞎。--韓愈戰血時銷洗，劍霜夜清刮。漢棧罷囂闐，獠江息澎汃。--孟郊戍寒絕朝乘，刁暗歇宵詧。始去杏飛蜂，及歸柳嘶扎蟲。--孟郊廟獻繁馘級，樂聲洞椌楬。--孟郊臺圖煥丹玄，郊告儼匏稭。念齒慰黴黧，視傷悼瘢痆。--韓愈休輸任訛寢，報力厚麩秳。公歡鍾晨撞，室宴絲曉扴。--韓愈杯盂酬酒醪，箱篋饋巾帓。小臣昧戎經，維用贊勳劼。--韓愈,
玩月喜張十八員外以王六祕書至,韓愈,前夕雖十五，月長未滿規。君來晤我時，風露渺無涯。浮雲散白石，天宇開青池。孤質不自憚，中天為君施。玩玩夜遂久，亭亭曙將披。況當今夕圓，又以嘉客隨。惜無酒食樂，但用歌嘲為。,
和李相公攝事南郊，覽物興懷，呈一二知舊,韓愈,燦燦辰角曙，亭亭寒露朝。川原共澄映，雲日還浮飄。上宰嚴祀事，清途振華鑣。圓丘峻且坦，前對南山標。村樹黃復綠，中田稼何饒。顧瞻想巖谷，興嘆倦塵囂。惟彼顛瞑者，去公豈不遼。為仁朝自治，用靜兵以銷。勿憚吐捉勤，可歌風雨調。聖賢相遇少，功德今宣昭。,
和裴僕射相公假山十一韻,韓愈,公乎真愛山，看山旦連夕。猶嫌山在眼，不得著腳歷。枉語山中人，匄我澗側石。有來應公須，歸必載金帛。當軒乍駢羅，隨勢忽開坼。有洞若神剜，有巖類天劃。終朝巖洞間，歌鼓燕賓戚。孰謂衡霍期，近在王侯宅。傅氏築已卑，磻溪釣何激。逍遙功德下，不與事相摭。樂我盛明朝，於焉傲今昔。,
過鴻溝,韓愈,龍疲虎困割川原，億萬蒼生性命存。誰勸君王回馬首，真成一擲賭乾坤。,
祖席前字,韓愈,祖席洛橋邊，親交共黯然。野晴山簇簇，霜曉菊鮮鮮。書寄相思處，杯銜欲別前。淮陽知不薄，終願早回船。,
長安交遊者贈孟郊,韓愈,長安交遊者，貧富各有徒。親朋相過時，亦各有以娛。陋室有文史，高門有笙竽。何能辨榮悴，且欲分賢愚。,
次鄧州界,韓愈,潮陽南去倍長沙，戀闕那堪又憶家。心訝愁來惟貯火，眼知別後自添花。商顏暮雪逢人少，鄧鄙春泥見驛賒。早晚王師收海嶽，普將雷雨發萌芽。,
落葉送陳羽,韓愈,落葉不更息，斷蓬無復歸。飄颻終自異，邂逅暫相依。悄悄深夜語，悠悠寒月輝。誰雲少年別，流淚各沾衣。,
答張徹,韓愈,辱贈不知報，我歌爾其聆。首敘始識面，次言後分形。道途綿萬里，日月垂十齡。浚郊避兵亂，睢岸連門停。肝膽一古劍，波濤兩浮萍。漬墨竄舊史，磨丹注前經。義苑手祕寶，文堂耳驚霆。暄晨躡露舄，暑夕眠風櫺。結友子讓抗，請師我慚丁。初味猶啖蔗，遂通斯建瓴。搜奇日有富，嗜善心無寧。石樑平侹侹，沙水光泠泠。乘枯摘野豔，沈細抽潛腥。遊寺去陟巘，尋徑返穿汀。緣雲竹竦竦，失路麻冥冥。淫潦忽翻野，平蕪眇開溟。防洩塹夜塞，懼衝城晝扃。及去事戎轡，相逢宴軍伶。觥秋縱兀兀，獵旦馳駉駉。從賦始分手，朝京忽同舲。急時促暗棹，戀月留虛亭。畢事驅傳馬，安居守窗螢。梅花灞水別，宮燭驪山醒。省選逮投足，鄉賓尚摧翎。塵祛又一摻，淚眥還雙熒。洛邑得休告，華山窮絕陘。倚巖睨海浪，引袖拂天星。日駕此回轄，金神所司刑。泉紳拖修白，石劍攢高青。磴蘚澾拳跼，梯飈颭伶俜。悔狂已咋指，垂誡仍鐫銘。峨豸忝備列，伏蒲愧分涇。微誠慕橫草，瑣力摧撞筳。疊雪走商嶺，飛波航洞庭。下險疑墮井，守官類拘囹。荒餐茹獠蠱，幽夢感湘靈。刺史肅蓍蔡，吏人沸蝗螟。點綴簿上字，趨蹌閤前鈴。賴其飽山水，得以娛瞻聽。紫樹雕斐亹，碧流滴瓏玲。映波鋪遠錦，插地列長屏。愁狖酸骨死，怪花醉魂馨。潛苞絳實坼，幽乳翠毛零。赦行五百里，月變三十冥。漸階群振鷺，入學誨螟蛉。蘋甘謝鳴鹿，罍滿慚罄瓶。冏冏抱瑚璉，飛飛聯鶺鴒。魚鬣欲脫背，虯光先照硎。豈獨出醜類，方當動朝廷。勤來得晤語，勿憚宿寒廳。,
馬厭谷,韓愈,馬厭谷兮，士不厭糠籺；土被文繡兮，士無短褐。彼其得志兮，不我虞；一朝失志兮，其何如。已焉哉，嗟嗟乎鄙夫。,
烽火,韓愈,登高望烽火，誰謂塞塵飛。王城富且樂，曷不事光輝。勿言日已暮，相見恐行稀。願君熟念此，秉燭夜中歸。我歌寧自感，乃獨淚沾衣。,
贈賈島,韓愈,孟郊死葬北邙山，從此風雲得暫閒。天恐文章渾斷絕，更生賈島著人間。,
剝啄行,韓愈,剝剝啄啄，有客至門。我不出應，客去而嗔。從者語我，子胡為然。我不厭客，困於語言。欲不出納，以堙其源。空堂幽幽，有秸有莞。門以兩板，叢書於間。窅窅深塹，其墉甚完。彼寧可隳，此不可幹。從者語我，嗟子誠難。子雖云爾，其口益蕃。我為子謀，有萬其全。凡今之人，急名與官。子不引去，與為波瀾。雖不開口，雖不開關。變化咀嚼，有鬼有神。今去不勇，其如後艱。我謝再拜，汝無復雲。往追不及，來不有年。,
從仕,韓愈,居閒食不足，從仕力難任。兩事皆害性，一生恆苦心。黃昏歸私室，惆悵起嘆音。棄置人間世，古來非獨今。,
過南陽,韓愈,南陽郭門外，桑下麥青青。行子去未已，春鳩鳴不停。秦商邈既遠，湖海浩將經。孰忍生以戚，吾其寄餘齡。,
早赴街西行香贈盧李二中舍人,韓愈,天街東西異，祗命遂成遊。月明御溝曉，蟬吟堤樹秋。老僧情不薄，僻寺境還幽。寂寥二三子，歸騎得相收。,
晚寄張十八助教周郎博士,韓愈,日薄風景曠，出歸偃前檐。晴雲如擘絮，新月似磨鐮。田野興偶動，衣冠情久厭。吾生可攜手，嘆息歲將淹。,
奉酬盧給事雲夫四兄曲江荷花行見寄，並呈上,韓愈,曲江千頃秋波淨，平鋪紅雲蓋明鏡。大明宮中給事歸，走馬來看立不正。遺我明珠九十六，寒光映骨睡驪目。我今官閒得婆娑，問言何處芙蓉多。撐舟昆明度雲錦，腳敲兩舷叫吳歌。太白山高三百里，負雪崔嵬插花裡。玉山前卻不復來，曲江汀瀅水平杯。我時相思不覺一回首，天門九扇相當開。上界真人足官府，豈如散仙鞭笞鸞鳳終日相追陪。,
琴曲歌辭·將歸操,韓愈,秋之水兮其色幽幽，我將濟兮不得其由。涉其淺兮石齧我足，乘其深兮龍入我舟。我濟而悔兮將安歸尤。歸乎歸乎，無與石鬥兮無應龍求。,
琴曲歌辭·別鵠操,韓愈,雄鵠銜枝來，雌鵠啄泥歸。巢成不生子，大義當乖離。江漢水之大，鵠身鳥之微。更無相逢日，安可相隨飛。,
次同冠峽,韓愈,今日是何朝，天晴物色饒。落英千尺墮，遊絲百丈飄。洩乳交岩脈，懸流揭浪標。無心思嶺北，猿鳥莫相撩。,
郴州祈雨,韓愈,乞雨女郎魂，炰羞潔且繁。廟開鼯鼠叫，神降越巫言。旱氣期銷蕩，陰官想駿奔。行看五馬入，蕭颯已隨軒。,
廣宣上人頻見過,韓愈,三百六旬長擾擾，不衝風雨即塵埃。久慚朝士無裨補，空愧高僧數往來。學道窮年何所得，吟詩竟日未能回。天寒古寺遊人少，紅葉窗前有幾堆。,
同李二十八夜次襄城,韓愈,周楚仍連線，川原乍屈盤。雲垂天不暖，塵漲雪猶乾。印綬歸臺室，旌旗別將壇。欲知迎候盛，騎火萬星攢。,
君子法天運,韓愈,君子法天運，四時可前知。小人惟所遇，寒暑不可期。利害有常勢，取捨無定姿。焉能使我心，皎皎遠憂疑。,
合江亭,韓愈,紅亭枕湘江，蒸水會其左。瞰臨眇空闊，綠淨不可唾。維昔經營初，邦君實王佐。翦林遷神祠，買地費家貨。樑棟巨集可愛，結構麗匪過。伊人去軒騰，茲宇遂頹挫。老郎來何暮，高唱久乃和。樹蘭盈九畹，栽竹逾萬個。長綆汲滄浪，幽蹊下坎坷。波濤夜俯聽，雲樹朝對臥。初如遺宦情，終乃最郡課。人生誠無幾，事往悲豈奈。蕭條綿歲時，契闊繼庸懦。勝事誰復論，醜聲日已播。中丞黜凶邪，天子閔窮餓。君侯至之初，閭里自相賀。淹滯樂閒曠，勤苦勸慵惰。為餘掃塵階，命樂醉眾座。窮秋感平分，新月憐半破。願書巖上石，勿使泥塵涴。,
奉酬天平馬十二僕射暇日言懷見寄之作,韓愈,天平篇什外，政事亦無雙。威令加徐土，儒風被魯邦。清為公論重，寬得士心降。歲晏偏相憶，長謠坐北窗。,
奉和僕射裴相公感恩言志,韓愈,文武功成後，居為百辟師。林園窮勝事，鐘鼓樂清時。擺落遺高論，雕鐫出小詩。自然無不可，范蠡爾其誰。,
和僕射相公朝回見寄,韓愈,盡瘁年將久，公今始暫閒。事隨憂共減，詩與酒俱還。放意機衡外，收身矢石間。秋颱風日迥，正好看前山。,
晚菊,韓愈,少年飲酒時，踴躍見菊花。今來不復飲，每見恆諮嗟。佇立摘滿手，行行把歸家。此時無與語，棄置奈悲何。,
苦寒,韓愈,四時各平分，一氣不可兼。隆寒奪春序，顓頊固不廉。太昊弛維綱，畏避但守謙。遂令黃泉下，萌牙夭句尖。草木不復抽，百味失苦甜。凶飆攪宇宙，鋩刃甚割砭。日月雖雲尊，不能活烏蟾。羲和送日出，恇怯頻窺覘。炎帝持祝融，呵噓不相炎。而我當此時，恩光何由沾。肌膚生鱗甲，衣被如刀鐮。氣寒鼻莫嗅，血凍指不拈。濁醪沸入喉，口角如銜箝。將持匕箸食，觸指如排籤。侵爐不覺暖，熾炭屢已添。探湯無所益，何況纊與縑。虎豹僵穴中，蛟螭死幽潛。熒惑喪纏次，六龍冰脫髯。芒碭大包內，生類恐盡殲。啾啾窗間雀，不知已微纖。舉頭仰天鳴，所願晷刻淹。不如彈射死，卻得親炰燖.鸞皇苟不存，爾固不在佔。其餘蠢動儔，俱死誰恩嫌。伊我稱最靈，不能女覆苫。悲哀激憤嘆，五藏難安恬。中宵倚牆立，淫淚何漸漸。天王哀無辜，惠我下顧瞻。褰旒去耳纊，調和進梅鹽。賢能日登御，黜彼傲與憸。生風吹死氣，豁達如褰簾。懸乳零落墮，晨光入前檐。雪霜頓銷釋，土脈膏且黏。豈徒蘭蕙榮，施及艾與蒹。日萼行鑠鑠，風條坐襜襜。天乎苟其能，吾死意亦厭。,
初南食貽元十八協律,韓愈,鱟實如惠文，骨眼相負行。蠔相黏為山，百十各自生。蒲魚尾如蛇，口眼不相營。蛤即是蝦蟆，同實浪異名。章舉馬甲柱，鬥以怪自呈。其餘數十種，莫不可嘆驚。我來御魑魅，自宜味南烹。調以鹹與酸，芼以椒與橙。腥臊始發越，咀吞面汗騂。惟蛇舊所識，實憚口眼獰。開籠聽其去，鬱屈尚不平。賣爾非我罪，不屠豈非情。不祈靈珠報，幸無嫌怨並。聊歌以記之，又以告同行。,
城南聯句,韓愈,竹影金瑣碎，--孟郊泉音玉淙琤。琉璃剪木葉，--韓愈翡翠開園英。流滑隨仄步，--孟郊搜尋得深行。遙岑出寸碧，--韓愈遠目增雙明。乾穟紛拄地，--孟郊化蟲枯挶莖。木腐或垂耳，--韓愈草珠競駢睛。浮虛有新劚，--孟郊摧扤饒孤撐。囚飛黏網動，--韓愈盜啅接彈驚。脫實自開坼，--孟郊牽柔誰繞縈。禮鼠拱而立，--韓愈駭牛躅且鳴。蔬甲喜臨社，--孟郊田毛樂寬徵。露螢不自暖，--韓愈凍蝶尚思輕。宿羽有先曉，--孟郊食鱗時半橫。菱翻紫角利，--韓愈荷折碧圓傾。楚膩鱣鮪亂，--孟郊獠羞蠃蟹並。桑蠖見虛指，--韓愈穴狸聞鬥獰。逗翳翅相築，--孟郊擺幽尾交搒。蔓涎角出縮，--韓愈樹啄頭敲鏗。修箭嫋金餌，--孟郊群鮮沸池羹。岸殼坼玄兆，--韓愈野麰漸豐萌。窯煙冪疏島，--孟郊沙篆印回平。癢肌遭眊刺，--韓愈啾耳聞雞生。奇慮恣迴轉，--孟郊遐睎縱逢迎。顛林戢遠睫，--韓愈縹氣夷空情。歸跡歸不得，--孟郊舍心舍還爭。靈麻撮狗蝨，--韓愈村稚啼禽猩。紅皺晒檐瓦，--孟郊黃團系門衡。得雋蠅虎健，--韓愈相殘雀豹趟。束枯樵指禿，--孟郊刈熟擔肩赬。澀旋皮卷臠，--韓愈苦開腹彭亨。機舂潺湲力，--孟郊吹簸飄颻精。賽饌木盤簇，--韓愈靸妖藤索絣。荒學五六卷，--孟郊古藏四三塋。裡儒拳足拜，--韓愈土怪閃眸偵。蹄道補復破，--孟郊絲窠掃還成。暮堂蝙蝠沸，--韓愈破灶伊威盈。追此訊前主，--孟郊答雲皆冢卿。敗壁剝寒月，--韓愈折篁嘯遺笙。袿薰霏霏在，--孟郊綦跡微微呈。劍石猶竦檻，--韓愈獸材尚拏楹。寶唾拾未盡，--孟郊玉啼墮猶鎗。窗綃疑閟豔，--韓愈妝燭已銷檠。綠髮抽珉甃，--孟郊青膚聳瑤楨。白蛾飛舞地，--韓愈幽蠹落書棚。惟昔集嘉詠，--孟郊吐芳類鳴嚶。窺奇摘海異，--韓愈恣韻激天鯨。腸胃繞永珍，--孟郊精神驅五兵。蜀雄李杜拔，--韓愈嶽力雷車轟。大句斡玄造，--孟郊高言軋霄崢。芒端轉寒燠，--韓愈神助溢杯觥。鉅細各乘運，--韓愈湍潿亦騰聲。凌花咀粉蕊，--孟郊削縷穿珠櫻。綺語洗晴雪，--韓愈嬌辭哢雛鶯。酣歡雜弁珥，--孟郊繁價流金瓊。菡萏寫江調，--孟郊萎蕤綴藍瑛。庖霜膾玄鯽，--韓愈淅玉炊香粳。朝饌已百態，--孟郊春醪又千名。哀匏蹙駛景，--韓愈冽唱凝餘晶。解魄不自主，--孟郊痺肌坐空瞠。扳援賤蹊絕，--韓愈炫曜仙選更。叢巧競採笑，--孟郊駢鮮互探嬰。桑變忽蕪蔓，--韓愈樟裁浪登丁。霞鬥詎能極，--孟郊風期誰復賡。皋區扶帝壤，--韓愈瑰蘊鬱天京。祥色被文彥，--孟郊良才插杉檉。隱伏饒氣象，--韓愈興潛示堆坑。擘華露神物，--孟郊擁終儲地禎。訏謨壯締始，--韓愈輔弼登階清。坌秀恣填塞，--孟郊呀靈滀渟澄。益大聯漢魏，--韓愈肇初邁周嬴。積照涵德鏡，--孟郊傳經儷金籝。食家行鼎鼐，--韓愈寵族飫弓旌。奕制盡從賜，--孟郊殊私得逾程。飛橋上架漢，--韓愈繚岸俯規瀛。瀟碧遠輸委，--孟郊湖嵌費攜擎。萄苜從大漠，--韓愈楓櫧至南荊。嘉植鮮危朽，--孟郊膏理易滋榮。懸長巧紐翠，--韓愈象曲善攢珩。魚口星浮沒，--孟郊馬毛錦斑騂。五方亂風土，--韓愈百種分鉏耕。葩櫱相妒出，--孟郊菲茸共舒晴。類招臻倜詭，--韓愈翼萃伏衿纓。危望跨飛動，--孟郊冥升躡登閎。春遊轢靃靡，--韓愈彩伴颯嫈嫇。遺燦飄的皪，--孟郊淑顏洞精誠。嬌應如在寤，--韓愈頹意若含酲。鵷毳翔衣帶，--孟郊鵝肪截佩璜。文升相照灼，--韓愈武勝屠欃槍。割錦不酬價，--孟郊構雲有高營。通波牣鱗介，--韓愈疏畹富蕭蘅。買養馴孔翠，--孟郊遠苞樹蕉栟。鴻頭排刺芡，--韓愈鵠鸊攢瑰橙。騖廣雜良牧，--孟郊蒙休賴先盟。罷旄奉環衛，--韓愈守封踐忠貞。戰服脫明介，--孟郊朝冠飄彩紘。爵勳逮僮隸，--韓愈簪笏自懷繃。乳下秀嶷嶷，--孟郊椒蕃泣喤喤。貌鑑清溢匣，--韓愈眸光寒發硎。館儒養經史，--孟郊綴戚觴孫甥。考鍾饋殽核，--韓愈戛鼓侑牢牲。飛膳自北下，--孟郊函珍極東烹。如瓜煮大卵，--韓愈比線茹芳菁。海嶽錯口腹，--孟郊趙燕錫媌娙。一笑釋仇恨，--韓愈百金交弟兄。貨至貊戎市，--孟郊呼傳鸚鵒令。順居無鬼瞰，--韓愈抑橫免官評。殺候肆凌翦，--孟郊籠原匝罝紭。羽空顛雉鷃，--韓愈血路迸狐麖。折足去踸踔，--孟郊蹙鬐怒髟並鬤。躍犬疾翥鳥，--韓愈呀鷹甚飢虻。算蹄記功賞，--孟郊裂腦擒摚掁。猛斃牛馬樂，--韓愈妖殘梟鴼惸。窟窮尚嗔視，--孟郊箭出方驚抨。連箱載已實，--韓愈礙轍棄仍贏，喘覷鋒刃點，--孟郊困衝株枿盲。掃淨豁曠曠，--韓愈騁遙略蘋蘋。饞叉飽活臠，--孟郊惡嚼口尃腥鯖。歲律及郊至，--韓愈古音命韶韺。旗旆流日月，--孟郊帳廬扶棟甍。磊落奠鴻璧，--韓愈參差席香藑。玄祇祉兆姓，--孟郊黑秬饛豐盛。慶流蠲瘥癘，--韓愈威暢捐車童輣。靈燔望高冏，--孟郊龍駕聞敲風黃。是惟禮之盛，--韓愈永用表其巨集。德孕厚生植，--孟郊恩熙完刖黥。宅土盡華族，--韓愈連田間強甿。蔭庾森嶺檜，--孟郊啄場翽祥明鳥，畦肥翦韭□，--韓愈陶固收盆罌。利養積餘健，--孟郊孝思事嚴祊。掘雲破嵽嵲，--韓愈採月漉坳泓。寺砌上明鏡，--孟郊僧盂敲曉鉦。泥象對騁怪，--韓愈鐵鐘孤舂鍠。癭頸鬧鳩鴿，--孟郊蜿垣亂蛷蠑。葚黑老蠶蠋，--韓愈麥黃韻鸝鶊。韶曙遲勝賞，--孟郊賢明戒先庚。馳門填偪仄，--韓愈競墅輾砯砰。碎纈紅滿杏，--孟郊稠凝碧浮餳。蹙繩覲娥婺，--韓愈鬥草擷璣珵。粉汗澤廣額，--孟郊金星墮連瓔。鼻偷困淑郁，--韓愈眼剽強盯瞑。是節飽顏色，--孟郊茲疆稱都城。書饒罄魚繭，--韓愈紀盛播琴箏。奚必事遠覿，--孟郊無端逐羈傖。將身親魍魅，--韓愈浮跡侶鷗?。腥味空奠屈，--孟郊天年徒羨彭。驚魂見蛇蚓，--韓愈觸嗅值蝦蟚。幸得履中氣，--孟郊忝從拂天棖。歸私暫休暇，--韓愈驅明出庠黌。鮮意竦輕暢，--孟郊連輝照瓊瑩。陶暄逐風乙，--韓愈躍視舞晴蜻。足勝自多詣，--孟郊心貪敵無勍。始知樂名教，--韓愈何用苦拘佇。畢景任詩趣，--孟郊焉能守硜硜--韓愈,
琴曲歌辭·拘幽操,韓愈,目掩掩兮其凝其盲，耳肅肅兮聽不聞聲。朝不日出兮夜不見月與星，有知無知兮為死為生。嗚呼！臣罪當誅兮天王聖明。,
遠遊聯句,韓愈,別腸車輪轉，一日一萬周。--孟郊離思春冰泮，爛漫不可收。--韓愈馳光忽以迫，飛轡誰能留。--孟郊取之詎灼灼，此去信悠悠。--李翱楚客宿江上，夜魂棲浪頭。曉日生遠岸，水芳綴孤舟。--孟郊村飲泊好木，野蔬拾新柔。獨含悽悽別，中結鬱郁愁。--孟郊人憶舊行樂，鳥吟新得儔。--孟郊靈瑟時窅窅，霠猿夜啾啾。憤濤氣尚盛，恨竹淚空幽。--韓愈長懷絕無已，多感良自尤。即路涉獻歲，歸期眇涼秋。--韓愈兩歡日牢落，孤悲坐綢繆。--韓愈觀怪忽盪漾，叩奇獨冥搜。海鯨吞明月，浪島沒大漚。--孟郊我有一寸鉤，欲釣千丈流。良知忽然遠，壯志鬱無抽。--孟郊魍魅暫出沒，蛟螭互蟠蟉。昌言拜舜禹，舉馬風凌鬥牛。--韓愈懷糈饋賢屈，乘桴追聖丘。飄然天外步，豈肯區中囚。--韓愈楚些待誰吊，賈辭緘恨投。翳明弗可曉，祕魂安所求。--孟郊氣毒放逐域，蓼雜芳菲疇。當春忽淒涼，不枯亦颼飀。--孟郊貉謠眾猥款，巴語相咿嚘。默誓去外俗，嘉願還中州。--孟郊江生行既樂，躬輦自相戮。飲醇趣明代，味腥謝荒陬。--孟郊馳深鼓利楫，趨險驚蜚輶。系石沈靳尚，開弓射鴅吺。--韓愈路暗執屏翳，波驚戮陽侯。廣泛信縹緲，高行恣浮游。--韓愈外患蕭蕭去，中悒稍稍瘳。振衣造雲闕，跪坐陳清猷。--韓愈德風變讒巧，仁氣銷戈矛。名聲照西海，淑問無時休。--韓愈歸哉孟夫子，歸去無夷猶。--韓愈,
叉魚招張功曹,韓愈,叉魚春岸闊，此興在中宵。大炬然如晝，長船縛似橋。深窺沙可數，靜搒水無搖。刃下那能脫，波間或自跳。中鱗憐錦碎，當目訝珠銷。迷火逃翻近，驚人去暫遙。競多心轉細，得雋語時囂。潭罄知存寡，舷平覺獲饒。交頭疑湊餌，駢首類同條。濡沫情雖密，登門事已遼。盈車欺故事，飼犬驗今朝。血浪凝猶沸，腥風遠更飄。蓋江煙冪冪，拂棹影寥寥。獺去愁無食，龍移懼見燒。如棠名既誤，釣渭日徒消。文客驚先賦，篙工喜盡謠。膾成思我友，觀樂憶吾僚。自可捐憂累，何須強問鴞。,
晉公破賊回重拜臺司，以詩示幕中賓客，愈奉,韓愈,南伐旋師太華東，天書夜到冊元功。將軍舊壓三司貴，相國新兼五等崇。鵷鷺欲歸仙仗裡，熊羆還入禁營中。長慚典午非材職，得就閒官即至公。,
送桂州嚴大夫同用南字,韓愈,蒼蒼森八桂，茲地在湘南。江作青羅帶，山如碧玉篸。戶多輸翠羽，家自種黃甘。遠勝登仙去，飛鸞不假驂。,山水詩
天星送楊凝郎中賀正,韓愈,天星牢落雞喔咿，僕伕起餐車載脂。正當窮冬寒未已，借問君子行安之。會朝元正無不至，受命上宰須及期。侍從近臣有虛位，公今此去歸何時。,
池上絮,韓愈,池上無風有落暉，楊花晴後自飛飛。為將纖質凌清鏡，溼卻無窮不得歸。,
孟東野失子,韓愈,失子將何尤，吾將上尤天。女實主下人，與奪一何偏。彼於女何有，乃令蕃且延。此獨何罪辜，生死旬日間。上呼無時聞，滴地淚到泉。地祇為之悲，瑟縮久不安。乃呼大靈龜，騎雲款天門。問天主下人，薄厚胡不均。天曰天地人，由來不相關。吾懸日與月，吾系星與辰。日月相噬齧，星辰踣而顛。吾不女之罪，知非女由因。且物各有分，孰能使之然。有子與無子，禍福未可原。魚子滿母腹，一一欲誰憐。細腰不自乳，舉族常孤鰥。鴟梟啄母腦，母死子始翻。蝮蛇生子時，坼裂腸與肝。好子雖雲好，未還恩與勤。惡子不可說，鴟梟蝮蛇然。有子且勿喜，無子固勿嘆。上聖不待教，賢聞語而遷。下愚聞語惑，雖教無由悛。大靈頓頭受，即日以命還。地祇謂大靈，女往告其人。東野夜得夢，有夫玄衣巾。闖然入其戶，三稱天之言。再拜謝玄夫，收悲以歡忻。,
陸渾山火和皇甫湜用其韻,韓愈,皇甫補官古賁渾，時當玄冬澤乾源。山狂谷很相吐吞，風怒不休何軒軒。擺磨出火以自燔，有聲夜中驚莫原。天跳地踔顛乾坤，赫赫上照窮崖垠。截然高周燒四垣，神焦鬼爛無逃門。三光弛隳不復暾，虎熊麋豬逮猴猿。水龍鼉龜魚與黿，鴉鴟雕鷹雉鵠鵾。燖炰煨爊孰飛奔，祝融告休酌卑尊，錯陳齊玫闢華園，芙蓉披猖塞鮮繁。千鍾萬鼓咽耳喧。攢雜啾嚄沸篪壎，彤幢絳旃紫纛幡。炎官熱屬朱冠褌，髹其肉皮通髀臀。頹胸垤腹車掀轅，緹顏靺股豹兩鞬。霞車虹靷日轂轓，丹蕤縓蓋緋繙ǐ。紅帷赤幕羅脤膰，ì池波風肉陵屯。谽呀鉅壑頗黎盆，豆登五山瀛四尊。熙熙釂酬笑語言，雷公擘山海水翻。齒牙嚼齧舌齶反，電光ō磹赬目?，頊冥收威避玄根，斥棄輿馬背厥孫。縮身潛喘拳肩跟，君臣相憐加愛恩。命黑螭偵焚其元，天闕悠悠不可援。夢通上帝血面論，側身欲進叱於閽。帝賜九河湔涕痕，又詔巫陽反其魂。徐命之前問何冤，火行於冬古所存。我如禁之絕其飧，女丁婦壬傳世婚。一朝結讎奈後昆，時行當反慎藏蹲。視桃著花可小騫，月及申酉利復怨。助汝五龍從九鯤，溺厥邑囚之崑崙。皇甫作詩止睡昏，辭誇出真遂上焚。要餘和增怪又煩，雖欲悔舌不可捫。,
崔十七少府攝伊陽，以詩及書見投，因酬三十,韓愈,崔君初來時，相識頗未慣。但聞赤縣尉，不比博士慢。賃屋得連牆，往來忻莫間。我時亦新居，觸事苦難辦。蔬飧要同吃，破襖請來綻。謂言安堵後，貸借更何患。不知孤遺多，舉族仰薄宦。有時未朝餐，得米日已晏。隔牆聞讙呼，眾口極鵝雁。前計頓乖張，居然見真贗。嬌兒好眉眼，袴腳凍兩骭。捧書隨諸兄，累累兩角丱。冬惟茹寒齏，秋始識瓜瓣。問之不言飢，飫若厭芻豢。才名三十年，久合居給諫。白頭趨走裡，閉口絕謗訕。府公舊同袍，拔擢宰山澗。寄詩雜詼俳，有類說鵬鷃。上言酒味酸，冬衣竟未擐。下言人吏稀，惟足彪與虥。又言致豬鹿，此語乃善幻。三年國子師，腸肚習藜莧。況住洛之涯，魴鱒可罩汕。肯效屠門嚼，久嫌弋者篡。謀拙日焦拳，活計似鋤剗。男寒澀詩書，妻瘦剩腰襻。為官不事職，厥罪在欺謾。行當自劾去，漁釣老葭薍。歲窮寒氣驕，冰雪滑磴棧。音問難屢通，何由覿清盼。,
感春五首,韓愈,辛夷高花最先開，青天露坐始此回。已呼孺人戛鳴瑟，更遣稚子傳清杯。選壯軍興不為用，坐狂朝論無由陪。如今到死得閒處，還有詩賦歌康哉。洛陽東風幾時來，川波岸柳春全回。宮門一鎖不復啟，雖有九陌無塵埃。策馬上橋朝日出，樓闕赤白正崔嵬。孤吟屢闋莫與和，寸恨至短誰能裁。春田可耕時已催，王師北討何當回。放車載草農事濟，戰馬苦飢誰念哉。蔡州納節舊將死，起居諫議聯翩來。朝廷未省有遺策，肯不垂意瓶與罍。前隨杜尹拜表回，笑言溢口何歡咍。孔丞別我適臨汝，風骨峭峻遺塵埃。音容不接只隔夜，凶訃詎可相尋來。天公高居鬼神惡，欲保性命誠難哉。辛夷花房忽全開，將衰正盛須頻來。清晨輝輝燭霞日，薄暮耿耿和煙埃。朝明夕暗已足嘆，況乃滿地成摧頹。迎繁送謝別有意，誰肯留戀少環回。,描寫春天
納涼聯句,韓愈,遞嘯取遙風，微微近秋朔。--孟郊金柔氣尚低，火老候愈濁。--韓愈熙熙炎光流，竦竦高雲擢。--韓愈閃紅驚蚴虯，凝赤聳山嶽。目林恐焚燒，耳井憶瀺灂。--孟郊仰懼失交泰，非時結冰雹。化鄧渴且多，奔河誠已愨。--孟郊暍道者誰子，叩商者何樂。洗矣得滂沱，感然鳴鸑鷟。--孟郊嘉願苟未從，前心空緬邈。清砌千回坐，冷環再三握。--孟郊煩懷卻星星，高意還卓卓。--孟郊龍沈劇煮鱗，牛喘甚焚角。蟬煩鳴轉喝，烏噪飢不啄。--韓愈晝蠅食案繁，宵蚋肌血渥。單絺厭已褫，長艹妾倦還捉。--韓愈幸茲得佳朋，於此蔭華桷。青熒文簟施，淡澉甘瓜濯。--韓愈大壁曠凝淨，古畫奇駮犖。悽如羾寒門，皓若攢玉璞。--韓愈掃寬延鮮飆，汲冷漬香穱。篚實摘林珍，盤殽饋禽曷。--韓愈空堂喜淹留，貧饌羞齷齪。--韓愈殷勤相勸勉，左右加礱斫。賈勇髮霜硎，爭前曜冰槊。--孟郊微然草根響，先被詩情覺。感衰悲舊改，工異逞新貌。--孟郊誰言擯朋老，猶自將心學。危檐不敢憑，朽機懼傾撲。--孟郊青雲路難近，黃鶴足仍鋜。未能飲淵泉，立滯叫芳藥。--孟郊與子昔睽離，嗟餘苦屯剝。直道敗邪徑，拙謀傷巧諑。--韓愈炎湖度氛氳，熱石行犖硞。痟肌夏尤甚，瘧渴秋更數。--韓愈君顏不可覿，君手無由搦。今來沐新恩，庶見返鴻樸。--韓愈儒庠恣遊息，聖籍飽商榷。危行無低徊，正言免咿喔。--韓愈車馬獲同驅，酒醪欣共欶。惟憂棄菅蒯，敢望侍帷幄。--韓愈此志且何如，希君為追琢。--韓愈,
雨中寄孟刑部幾道聯句,韓愈,秋潦淹轍跡，高居限參拜。--韓愈耿耿蓄良思，遙遙仰嘉話。--孟郊一晨長隔歲，百步遠殊界。--韓愈商聽饒清聳，悶懷空抑噫。--孟郊美君知道腴，逸步謝天械。--韓愈吟馨鑠紛雜，抱照瑩疑怪。--孟郊撞巨集聲不掉，輸邈瀾逾殺。--韓愈檐瀉碎江喧，街流淺溪邁。--孟郊念初相遭逢，倖免因媒介。祛煩類決癰，愜興劇爬疥。--韓愈研文較幽玄，呼博騁雄快。今君軺方馳，伊我羽已鎩。--韓愈溫存感深惠，琢切奉明誡。--韓愈迨茲更凝情，暫阻若嬰瘵。欲知相從盡，靈珀拾纖芥。--孟郊欲知相益多，神藥銷宿憊。德符仙山岸，永立難奇支壞。--孟郊氣涵秋天河，有朗無驚湃。--孟郊祥鳳遺蒿鷃，雲韶掩夷靺。爭名求鵠徒，騰口甚蟬喝。--韓愈未來聲已赫，始鼓敵前敗。鬥場再鳴先，遐路一飛屆。--韓愈東野繼奇躅，修綸懸眾犗。穿空細丘垤，照日陋菅蒯。--韓愈小生何足道，積慎如觸蠆。愔愔抱所諾，翼翼自申戒。--孟郊聖書空勘讀，盜食敢求嘬。惟當騎款段，豈望覿珪玠。--孟郊弱操愧筠杉，微芳比蕭□。何以驗高明，柔中有剛夬。--孟郊,
晚秋郾城夜會聯句,韓愈,從軍古云樂，談笑青油幕。燈明夜觀棋，月暗秋城柝。--李正封羈客方寂歷，驚烏時落泊。語闌壯氣衰，酒醒寒砧作。--韓愈遇主貴陳力，夷凶匪兼弱。百牢犒輿師，千戶購首惡。--李正封平生恥論兵，末暮不輕諾。徒然感恩義，誰復論勳爵。--韓愈多士被沾汙，小夷施毒蠚。何當鑄劍戟。相與歸臺閣。--李正封室婦嘆鳴鸛，家人祝喜鵲。終朝考蓍龜，何日親烝礿。--韓愈間使斷津樑，潛軍索林薄。紅塵羽書靖，大水沙囊涸。--李正封銘山子所工，插羽餘何怍。未足煩刀俎，只應輸管鑰。--韓愈雨矢逐天狼，電矛驅海若。靈誅固無縱，力戰誰敢卻。--李正封峨峨雲梯翔，赫赫火箭著。連空隳雉堞，照夜焚城郭。--韓愈軍門宣一令，廟算建三略。雷鼓揭千槍，浮橋交萬筰。--李正封蹂野馬雲騰，映原旗火鑠。疲氓墜將拯，殘虜狂可縛。--韓愈摧鋒若貙兕，超乘如猱玃。逢掖服翻慚，縵胡纓可愕。--李正封星隕聞雊雉，師興隨唳鶴。虎豹貪犬羊，鷹鸇憎鳥雀。--韓愈燒陂除積聚，灌壘失依託。憑軾諭昏迷，執殳徵暴虐。--李正封倉空戰卒飢，月黑探兵錯。凶徒更蹈藉，逆族相啖嚼。--韓愈軸轤亙淮泗，旆旌連夏鄂。大野縱氐羌，長河浴騮駱。--李正封東西競角逐，遠近施矰繳。人怨童聚謠，天殃鬼行瘧。--韓愈漢刑支郡黜，周制閒田削。侯社退無功，鬼薪懲不恪。--李正封餘雖司斧鑕，情本尚丘壑。且待獻俘囚，終當返耕穫。--韓愈藁街陳鈇鉞，桃塞興錢鎛。地理畫封疆，天文掃寥廓。--李正封天子憫瘡痍，將軍禁滷掠。策勳封龍額，歸獸獲麟腳。--韓愈詰誅敬王怒，給復哀人瘼。澤發解兜鍪，酡顏傾鑿落。--李正封安存惟恐晚，洗雪不論昨。暮鳥已安巢，春蠶看滿箔。--韓愈宣告動朝闕，光寵耀京洛。旁午降絲綸，中堅擁鼓鐸。--李正封密坐列珠翠，高門塗粉雘。跋朝賀書飛，塞路歸鞍躍。--韓愈魏闕橫雲漢，秦關束巖崿。拜迎羅櫜鞬，問遺結囊橐。--李正封江淮永清晏，宇宙重開拓。是日號昇平，此年名作噩。--韓愈洪赦方下究，武飆亦旁魄。南據定蠻陬，北攫空朔漠。--李正封儒生愜教化，武士猛刺斫。吾相兩優遊，他人雙落莫。--韓愈印從負鼎佩，門為登壇鑿。再入更顯嚴，九遷彌謇諤。--李正封賓筵盡狐趙，導騎多衛霍。國史擅芬芳，宮娃分綽約。--韓愈丹掖列鵷鷺，洪爐衣狐貉。摛文揮月毫，講劍淬霜鍔。--李正封命衣備藻火，賜樂兼拊搏。兩廂鋪氍毹，五鼎調勺藥。--韓愈帶垂蒼玉佩，轡蹙黃金絡。誘接喻登龍，趨馳狀傾藿。--李正封青娥翳長袖，紅頰吹鳴籥。儻不忍辛勤，何由恣歡謔。--韓愈惟當早富貴，豈得暫寂寞。但擲僱笑金，仍祈卻老藥。--李正封歿廟配尊斝，生堂合聲鑮。安行庇鬆篁，高臥枕莞蒻。--韓愈洗沐恣蘭芷，割烹厭腗臄。喜顏非忸怩，達志無隕穫。--李正封詼諧酒席展，慷慨戎裝著。斬馬祭旄纛，炰羔禮芒屩。--韓愈山多離隱豹，野有求伸蠖。推選閱群材，薦延搜一鶚。--李正封左右供諂譽，親交獻諛噱。名聲載揄揚，權勢實薰灼。--韓愈道舊生感激，當歌發酬酢。群孫輕綺紈，下客豐醴酪。--李正封窮天貢琛異，匝海賜酺醵。作樂鼓還槌，從禽弓始彍。--韓愈取歡移日飲，求勝通宵博。五白氣爭呼，六奇心運度。--李正封恩澤誠布濩，嚚頑已簫勺。告成上雲亭，考古垂矩矱。--韓愈前堂清夜吹，東第良晨酌。池蓮拆秋房，院竹翻夏籜。--李正封五狩朝恆岱，三畋宿楊柞。農書乍討論，馬法長懸格。--韓愈雪下收新息，陽生過京索。爾牛時寢訛，我僕或歌咢。--李正封帝載彌天地，臣辭劣螢爝。為詩安能詳，庶用存糟粕。--韓愈,
琴曲歌辭·龜山操,韓愈,龜之氣兮不能雲雨，龜之枿兮不中樑柱，龜之大兮只以奄魯。知將隳兮哀莫餘伍，周公有鬼兮嗟餘歸輔。,
將至韶州先寄張端公使君借圖經,韓愈,曲江山水聞來久，恐不知名訪倍難。願借圖經將入界，每逢佳處便開看。,
遊城南十六首·楸樹,韓愈,青幢紫蓋立童童，細雨浮煙作彩籠。不得畫師來貌取，定知難見一生中。,
和武相公早春聞鶯,韓愈,早晚飛來入錦城，誰人教解百般鳴。春風紅樹驚眠處，似妒歌童作豔聲。,
大行皇太后輓歌詞三首,韓愈,一紀尊名正，三時孝養榮。高居朝聖主，厚德載群生。武帳虛中禁，玄堂掩太平。秋天笳鼓歇，松柏遍山鳴。威儀備吉凶，文物雜軍容。配地行新祭，因山託故封。鳳飛終不返，劍化會相從。無復臨長樂，空聞報曉鍾。追攀萬國來，警衛百神陪。畫翣登秋殿，容衣入夜臺。雲隨仙馭遠，風助聖情哀。只有朝陵日，妝奩一暫開。,
和李司勳過連昌宮,韓愈,夾道疏槐出老根，高甍巨桷壓山原。宮前遺老來相問，今是開元幾葉孫。,
奉和兵部張侍郎酬鄆州馬尚書祗召途中見寄開,韓愈,來朝當路日，承詔改轅時。再領須句國，仍遷少昊司。暖風抽宿麥，清雨卷歸旗。賴寄新珠玉，長吟慰我思。,
河之水二首寄子侄老成,韓愈,河之水，去悠悠。我不如，水東流。我有孤侄在海陬，三年不見兮使我生憂。日復日，夜復夜。三年不見汝，使我鬢髮未老而先化。河之水，悠悠去。我不如，水東注。我有孤侄在海浦，三年不見兮使我心苦。採蕨于山，緡魚於淵。我徂京師，不遠其還。,
縣齋讀書,韓愈,出宰山水縣，讀書鬆桂林。蕭條捐末事，邂逅得初心。哀狖醒俗耳，清泉潔塵襟。詩成有共賦，酒熟無孤斟。青竹時默釣，白雲日幽尋。南方本多毒，北客恆懼侵。謫譴甘自守，滯留愧難任。投章類縞帶，佇答逾兼金。,
新竹,韓愈,筍添南階竹，日日成清閟。縹節已儲霜，黃苞猶掩翠。出欄抽五七，當戶羅三四。高標陵秋嚴，貞色奪春媚。稀生巧補林，並出疑爭地。縱橫乍依行，爛熳忽無次。風枝未飄吹，露粉先涵淚。何人可攜玩，清景空瞪視。,
送侯參謀赴河中幕,韓愈,憶昔初及第，各以少年稱。君頤始生須，我齒清如冰。爾時心氣壯，百事謂己能。一別詎幾何，忽如隔晨興。我齒豁可鄙，君顏老可憎。相逢風塵中，相視迭嗟矜。幸同學省官，末路再得朋。東司絕教授，遊宴以為恆。秋漁蔭密樹，夜博然明燈。雪徑抵樵叟，風廊折談僧。陸渾桃花間，有湯沸如烝。三月崧少步，躑躅紅千層。洲沙厭晚坐，嶺壁窮晨升。沈冥不計日，為樂不可勝。遷滿一已異，乖離坐難憑。行行事結束，人馬何蹻騰。感激生膽勇，從軍豈嘗曾。洸洸司徒公，天子爪與肱。提師十萬餘，四海欽風稜。河北兵未進，蔡州帥新薨。曷不請掃除，活彼黎與烝。鄙夫誠怯弱，受恩愧徒弘。猶思脫儒冠，棄死取先登。又欲面言事，上書求詔徵。侵官固非是，妄作譴可懲。惟當待責免，耕劚歸溝塍。今君得所附，勢若脫韝鷹。檄筆無與讓，幕謀識其膺。收績開史牒，翰飛逐溟鵬。男兒貴立事，流景不可乘。歲老陰沴作，雲頹雪翻崩。別袖拂洛水，徵車轉崤陵。勤勤酒不進，勉勉恨已仍。送君出門歸，愁腸若牽繩。默坐念語笑，痴如遇寒蠅。策馬誰可適，晤言誰為應。席塵惜不掃，殘尊對空凝。信知後會時，日月屢環緪。生期理行役，歡緒絕難承。寄書惟在頻，無吝簡與繒。,
送湖南李正字歸,韓愈,長沙入楚深，洞庭值秋晚。人隨鴻雁少，江共蒹葭遠。歷歷餘所經，悠悠子當返。孤遊懷耿介，旅宿夢婉娩。風土稍殊音，魚蝦日異飯。親交俱在此，誰與同息偃。,
辛卯年雪,韓愈,元和六年春，寒氣不肯歸。河南二月末，雪花一尺圍。崩騰相排拶，龍鳳交橫飛。波濤何飄揚，天風吹幡旂。白帝盛羽衛，鬖髿振裳衣。白霓先啟途，從以萬玉妃。翕翕陵厚載，嘩嘩弄陰機。生平未曾見，何暇議是非。或雲豐年祥，飽食可庶幾。善禱吾所慕，誰言寸誠微。,
酬司門盧四兄雲夫院長望秋作,韓愈,長安雨洗新秋出，極目寒鏡開塵函。終南曉望蹋龍尾，倚天更覺青巉巉。自知短淺無所補，從事久此穿朝衫。歸來得便即遊覽，暫似壯馬脫重銜。曲江荷花蓋十里，江湖生目思莫緘。樂游下矚無遠近，綠槐萍合不可芟。白首寓居誰借問，平地寸步扃雲巖。雲夫吾兄有狂氣，嗜好與俗殊酸鹹。日來省我不肯去，論詩說賦相喃喃。望秋一章已驚絕，猶言低抑避謗讒。若使乘酣騁雄怪，造化何以當鐫劖。嗟我小生值強伴，怯膽變勇神明鑑。馳坑跨谷終未悔，為利而止真貪饞。高揖群公謝名譽，遠追甫白感至諴。樓頭完月不共宿，其奈就缺行攕攕。,
奉和武相公鎮蜀時詠使宅韋太尉所養孔雀,韓愈,穆穆鸞鳳友，何年來止茲。飄零失故態，隔絕抱長思。翠角高獨聳，金華煥相差。坐蒙恩顧重，畢命守階墀。,
琴曲歌辭·殘形操,韓愈,有獸維狸兮我夢得之，其身孔明兮而頭不知。吉凶何為兮覺坐而思，巫咸上天兮識者其誰。,
題楚昭王廟,韓愈,丘墳滿目衣冠盡，城闕連雲草樹荒。猶有國人懷舊德，一間茅屋祭昭王。,
喜雪獻裴尚書,韓愈,宿雲寒不卷，春雪墮如簁。騁巧先投隙，潛光半入池。喜深將策試，驚密仰檐窺。自下何曾汙，增高未覺危。比心明可燭，拂面愛還吹。妒舞時飄袖，欺梅並壓枝。地空迷界限，砌滿接高卑。浩蕩乾坤合，霏微物象移。為祥矜大熟，布澤荷平施。已分年華晚，猶憐曙色隨。氣嚴當酒換，灑急聽窗知。照曜臨初日，玲瓏滴晚澌。聚庭看嶽聳，掃路見雲披。陣勢魚麗遠，書文鳥篆奇。縱歡羅豔黠，列賀擁熊螭。履敝行偏冷，門扃臥更羸。悲嘶聞病馬，浪走信嬌兒。灶靜愁煙絕，絲繁念鬢衰。擬鹽吟舊句，授簡慕前規。捧贈同燕石，多慚失所宜。,
學諸進士作精衛銜石填海,韓愈,鳥有償冤者，終年抱寸誠。口銜山石細，心望海波平。渺渺功難見，區區命已輕。人皆譏造次，我獨賞專精。豈計休無日，惟應盡此生。何慚刺客傳，不著報讎名。,
題百葉桃花,韓愈,百葉雙桃晚更紅，窺窗映竹見玲瓏。應知侍史歸天上，故伴仙郎宿禁中。,
戲題牡丹,韓愈,幸自同開俱陰隱，何須相倚鬥輕盈。陵晨並作新妝面，對客偏含不語情。雙燕無機還拂掠，遊蜂多思正經營。長年是事皆拋盡，今日欄邊暫眼明。,
奉和虢州劉給事使君三堂新題二十一詠·方橋,韓愈,非閣復非船，可居兼可過。君欲問方橋，方橋如此作。,
遊城南十六首·題於賓客莊,韓愈,榆莢車前蓋地皮，薔薇蘸水筍穿籬。馬蹄無入朱門跡，縱使春歸可得知。,
遊城南十六首·楸樹二首,韓愈,幾歲生成為大樹，一朝纏繞困長藤。誰人與脫青羅帔，看吐高花萬萬層。幸自枝條能樹立，可煩蘿蔓作交加。傍人不解尋根本，卻道新花勝舊花。,
遊城南十六首·風折花枝,韓愈,浮豔侵天難就看，清香撲地只遙聞。春風也是多情思，故揀繁枝折贈君。,
奉和裴相公東征途經女幾山下作,韓愈,旗穿曉日雲霞雜，山倚秋空劍戟明。敢請相公平賊後，暫攜諸吏上崢嶸。,
謝自然詩,韓愈,果州南充縣，寒女謝自然。童騃無所識，但聞有神仙。輕生學其術，乃在金泉山。繁華榮慕絕，父母慈愛捐。凝心感魑魅，慌惚難具言。一朝坐空室，雲霧生其間。如聆笙竽韻，來自冥冥天。白日變幽晦，蕭蕭風景寒。檐楹暫明滅，五色光屬聯。觀者徒傾駭，躑躅詎敢前。須臾自輕舉，飄若風中煙。茫茫八紘大，影響無由緣。里胥上其事，郡守驚且嘆。驅車領官吏，氓俗爭相先。入門無所見，冠履同蛻蟬。皆雲神仙事，灼灼信可傳。餘聞古夏後，象物知神奸。山林民可入，魍魎莫逢旃。逶迤不復振，後世恣欺謾。幽明紛雜亂，人鬼更相殘。秦皇雖篤好，漢武洪其源。自從二主來，此禍竟連連。木石生怪變，狐狸騁妖患。莫能儘性命，安得更長延。人生處萬類，知識最為賢。奈何不自信，反欲從物遷。往者不可悔，孤魂抱深冤。來者猶可誡，餘言豈空文。人生有常理，男女各有倫。寒衣及飢食，在紡績耕耘。下以保子孫，上以奉君親。苟異於此道，皆為棄其身。噫乎彼寒女，永託異物群。感傷遂成詩，昧者宜書紳。,
送李員外院長分司東都,韓愈,去年秋露下，羈旅逐東征。今歲春光動，驅馳別上京。飲中相顧色，送後獨歸情。兩地無千里，因風數寄聲。,
遊西林寺題蕭二兄郎中舊堂,韓愈,中郎有女能傳業，伯道無兒可保家。偶到匡山曾住處，幾行衰淚落煙霞。,
去歲自刑部侍郎以罪貶潮州刺史，乘驛赴任，,韓愈,數條藤束木皮棺，草殯荒山白骨寒。驚恐入心身已病，扶舁沿路眾知難。繞墳不暇號三匝，設祭惟聞飯一盤。致汝無辜由我罪，百年慚痛淚闌干。,
和水部張員外宣政衙賜百官櫻桃詩,韓愈,漢家舊種明光殿，炎帝還書本草經。豈似滿朝承雨露，共看傳賜出青冥。香隨翠籠擎初到，色映銀盤寫未停。食罷自知無所報，空然慚汗仰皇扃。,
奉使鎮州，行次承天行營，奉酬裴司空,韓愈,竄逐三年海上歸，逢公復此著征衣。旋吟佳句還鞭馬，恨不身先去鳥飛。,
寒食日出遊,韓愈,李花初發君始病，我往看君花轉盛。走馬城西惆悵歸，不忍千株雪相映。邇來又見桃與梨，交開紅白如爭競。可憐物色阻攜手，空展霜縑吟九詠。紛紛落盡泥與塵，不共新妝比端正。桐華最晚今已繁，君不強起時難更。關山遠別固其理，寸步難見始知命。憶昔與君同貶官，夜渡洞庭看斗柄。豈料生還得一處，引袖拭淚悲且慶。各言生死兩追隨，直置心親無貌敬。念君又署南荒吏，路指鬼門幽且夐。三公盡是知音人，曷不薦賢陛下聖。囊空甑倒誰救之，我今一食日還並。自然憂氣損天和，安得康強保天性。斷鶴兩翅鳴何哀，縶驥四足氣空橫。今朝寒食行野外，綠楊匝岸蒲生迸。宋玉庭邊不見人，輕浪參差魚動鏡。自嗟孤賤足瑕疵，特見放縱荷寬政。飲酒寧嫌盞底深，題詩尚倚筆鋒勁。明宵故欲相就醉，有月莫愁當火令。,
讀皇甫湜公安園池詩書其後二首,韓愈,晉人目二子，其猶吹一吷。區區自其下，顧肯掛牙舌。春秋書王法，不誅其人身。爾雅注蟲魚，定非磊落人。湜也困公安，不自閒窮年。枉智思掎撫，糞壤汙穢豈有臧。誠不如兩忘，但以一概量。我有一池水，蒲葦生其間。蟲魚沸相嚼，日夜不得閒。我初往觀之，其後益不觀。觀之亂我意，不如不觀完。用將濟諸人，捨得業孔顏。百年詎幾時，君子不可閒。,
會合聯句,韓愈,離別言無期，會合意彌重。--張籍病添兒女戀，老喪丈夫勇。--韓愈劍心知未死，詩思猶孤聳。--孟郊愁去劇箭飛，歡來若泉湧。--張徹析言多新貫，攄抱無昔壅。--張籍念難須勤追，悔易勿輕踵。--韓愈吟巴山犖嶨，說楚波堆壟。--孟郊馬辭虎豹怒，舟出蛟鼉恐。--張徹狂鯨時孤軒，幽狖雜百種。--韓愈瘴衣常腥膩，蠻器多疏冗。--張籍剝苔吊斑林，角飯餌沈冢。--韓愈忽爾銜遠命，歸歟舞新寵。--孟郊鬼窟脫幽妖，天居覿清栱。--韓愈京遊步方振，謫夢意猶恟。--張籍詩書誇舊知，酒食接新奉。--韓愈嘉言寫清越，愈病失肬腫。--孟郊夏陰偶高庇，宵魄接虛擁。--韓愈雪弦寂寂聽，茗碗纖纖捧。--孟郊馳輝燭浮螢，幽響洩潛蛩。--韓愈詩老獨何心，江疾有餘兀重。--孟郊我家本瀍穀，有地介皋鞏。休跡憶沈冥，峨冠慚闒白辱。--韓愈升朝高轡逸，振物群聽悚。徒言濯幽泌，誰與薙荒茸。--張籍朝紳鬱青綠，馬飾曜珪珙。國讎未銷鑠，我志蕩邛隴。--孟郊君才誠倜儻，時論方洶溶。格言多彪蔚，懸解無梏拲。--韓愈張生得淵源，寒色拔山冢。堅如撞群金，眇若抽獨蛹。--韓愈伊餘何所擬，跛鱉詎能踴。塊然墮嶽石，飄爾罥巢氄。--孟郊龍旆垂天衛，雲韶凝禁甬。君胡眠安然，朝鼓聲洶洶。--韓愈,
琴曲歌辭·履霜操,韓愈,父兮兒寒，母兮兒飢。兒罪當笞，逐兒何為。兒在中野，以宿以處。四無人聲，誰與兒語。兒寒何衣，兒飢何食。兒行於野，履霜以足。母生眾兒，有母憐之。獨無母憐，兒寧不悲。,
別盈上人,韓愈,山僧愛山出無期，俗士牽俗來何時。祝融峰下一回首，即是此生長別離。,
奉和虢州劉給事使君三堂新題二十一詠·北湖,韓愈,聞說遊湖棹，尋常到此回。應留醒心處，準擬醉時來。,
奉和虢州劉給事使君三堂新題二十一詠·花島,韓愈,蜂蝶去紛紛，香風隔岸聞。欲知花島處，水上覓紅雲。,
奉和虢州劉給事使君三堂新題二十一詠·竹徑,韓愈,無塵從不掃，有鳥莫令彈。若要添風月，應除數百竿。,
奉和虢州劉給事使君三堂新題二十一詠·荷池,韓愈,風雨秋池上，高荷蓋水繁。未諳鳴摵摵，那似卷翻翻。,
奉和虢州劉給事使君三堂新題二十一詠·柳巷,韓愈,柳巷還飛絮，春餘幾許時。吏人休報事，公作送春詩。,
奉和虢州劉給事使君三堂新題二十一詠·北樓,韓愈,郡樓乘曉上，盡日不能回。晚色將秋至，長風送月來。,
奉和虢州劉給事使君三堂新題二十一詠·鏡潭,韓愈,非鑄復非熔，泓澄忽此逢。魚蝦不用避，只是照蛟龍。,
奉和虢州劉給事使君三堂新題二十一詠·梯橋,韓愈,乍似上青冥，初疑躡菡萏。自無飛仙骨，欲度何由敢。,
奉和虢州劉給事使君三堂新題二十一詠·月池,韓愈,寒池月下明，新月池邊曲。若不妒清妍，卻成相映燭。,
遊城南十六首·晚春,韓愈,草樹知春不久歸，百般紅紫鬥芳菲。楊花榆莢無才思，惟解漫天作雪飛。,
遊城南十六首·落花,韓愈,已分將身著地飛，那羞踐踏損光暉。無端又被春風誤，吹落西家不得歸。,
遊城南十六首·贈同遊,韓愈,喚起窗全曙，催歸日未西。無心花裡鳥，更與盡情啼。,
遊城南十六首·把酒,韓愈,擾擾馳名者，誰能一日閒。我來無伴侶，把酒對南山。,
酬馬侍郎寄酒,韓愈,一壺情所寄，四句意能多。秋到無詩酒，其如月色何。,
和侯協律詠筍,韓愈,竹亭人不到，新筍滿前軒。乍出真堪賞，初多未覺煩。成行齊婢僕，環立比兒孫。驗長常攜尺，愁乾屢側盆。對吟忘膳飲，偶坐變朝昏。滯雨膏腴溼，驕陽氣候溫。得時方張王，挾勢欲騰騫。見角牛羊沒，看皮虎豹存。攢生猶有隙，散佈忽無垠。詎可持籌算，誰能以理言。縱橫公佔地，羅列暗連根。狂劇時穿壁，橫強幾觸藩。深潛如避逐，遠去若追奔。始訝妨人路，還驚入藥園。萌芽防浸大，覆載莫偏恩。已復侵危砌，非徒出短垣。身寧虞瓦礫，計擬掩蘭蓀。且嘆高無數，庸知上幾番。短長終不校，先後竟誰論。外恨苞藏密，中仍節目繁。暫須回步履，要取助盤飧。穰穰疑翻地，森森競塞門。戈矛頭戢戢，蛇虺首掀掀。婦懦諮料揀，兒痴謁盡髡。侯生來慰我，詩句讀驚魂。屬和才將竭，呻吟至日暾。,
送張侍郎,韓愈,司徒東鎮馳書謁，丞相西來走馬迎。兩府元臣今轉密，一方逋寇不難平。,
贈刑部馬侍郎,韓愈,紅旗照海壓南荒，徵入中臺作侍郎。暫從相公平小寇，便歸天闕致時康。,
同李二十八員外從裴相公野宿西界,韓愈,四面星辰著地明，散燒煙火宿天兵。不關破賊須歸奏，自趁新年賀太平。,
宿神龜招李二十八馮十七,韓愈,荒山野水照斜暉，啄雪寒鴉趁始飛。夜宿驛亭愁不睡，幸來相就蓋征衣。,
琴操十首·龜山操,韓愈,龜之氛兮，不能雲雨。龜之枿兮，不中樑柱。龜之大兮，祗以奄魯。知將隳兮，哀莫餘伍。周公有鬼兮，嗟餘歸輔。,
次潼關上都統相公,韓愈,暫辭堂印執兵權，儘管諸軍破賊年。冠蓋相望催入相，待將功德格皇天。,
桃林夜賀晉公,韓愈,西來騎火照山紅，夜宿桃林臘月中。手把命珪兼相印，一時重疊賞元功。,
元日酬蔡州馬十二尚書去年蔡州元日見寄之什,韓愈,元日新詩已去年，蔡州遙寄荷相憐。今朝縱有誰人領，自是三峰不敢眠。,
武關西逢配流吐番,韓愈,嗟爾戎人莫慘然，湖南地近保生全。我今罪重無歸望，直去長安路八千。,
幽懷,韓愈,幽懷不能寫，行此春江潯。適與佳節會，士女競光陰。凝妝耀洲渚，繁吹蕩人心。間關林中鳥，亦知和為音。豈無一尊酒，自酌還自吟。但悲時易失，四序迭相侵。我歌君子行，視古猶視今。,
晚次宣溪，辱韶州張端公使君惠書敘別，酬以,韓愈,韶州南去接宣溪，雲水蒼茫日向西。客淚數行先自落，鷓鴣休傍耳邊啼。兼金那足比清文，百首相隨愧使君。俱是嶺南巡管內，莫欺荒僻斷知聞。,
賀張十八祕書得裴司空馬,韓愈,司空遠寄養初成，毛色桃花眼鏡明。落日已曾交轡語，春風還擬並鞍行。長令奴僕知飢渴，須著賢良待性情。旦夕公歸伸拜謝，免勞騎去逐雙旌。,
喜侯喜至贈張籍張徹,韓愈,昔我在南時，數君常在念。搖搖不可止，諷詠日喁噞。如以膏濯衣，每漬垢逾染。又如心中疾，針石非所砭。常思得遊處，至死無倦厭。地遐物奇怪，水鏡涵石劍。荒花窮漫亂，幽獸工騰閃。礙目不忍窺，忽忽坐昏墊。逢神多所祝，豈忘靈即驗。依依夢歸路，歷歷想行店。今者誠自幸，所懷無一欠。孟生去雖索，侯氏來還歉。欹眠聽新詩，屋角月豔豔。雜作承間騁，交驚舌互ī。繽紛指瑕疵，拒捍阻城塹。以餘經摧挫，固請發鉛槧。居然妄推讓，見謂爇天焰。比疏語徒妍，悚息不敢佔。呼奴具盤餐，飣餖魚菜贍。人生但如此，朱紫安足僭。,
奉使常山，早次太原，呈副使吳郎中,韓愈,朗朗聞街鼓，晨起似朝時。翻翻走驛馬，春盡是歸期。地失嘉禾處，風存蟋蟀辭。暮齒良多感，無事涕垂頤。,
夕次壽陽驛題吳郎中詩後,韓愈,風光欲動別長安，春半城邊特地寒。不見園花兼巷柳，馬頭惟有月團團。,
贈唐衢,韓愈,虎有爪兮牛有角，虎可搏兮牛可觸。奈何君獨抱奇材，手把鋤犁餓空谷。當今天子急賢良，匭函朝出開明光。胡不上書自薦達，坐令四海如虞唐。,
贈張徐州莫辭酒,韓愈,莫辭酒，此會固難同。請看女工機上帛，半作軍人旗上紅。莫辭酒，誰為君王之爪牙？春雷三月不作響，戰士豈得來還家。,
豐陵行,韓愈,羽衛煌煌一百里，曉出都門葬天子。群臣雜沓馳後先，宮官穰穰來不已。是時新秋七初，金神按節炎氣除。清風飄飄輕雨灑，偃蹇旗旆卷以舒。逾樑下阪笳鼓咽，嵽嵲遂走玄宮閭。哭聲訇天百鳥噪，幽坎晝閉空靈輿。皇帝孝心深且遠，資送禮備無贏餘。設官置衛鎖嬪妓，供養朝夕象平居。臣聞神道尚清淨，三代舊制存諸書。墓藏廟祭不可亂，欲言非職知何如。,
三星行,韓愈,我生之辰，月宿南鬥。牛奮其角，箕張其口。牛不見服箱，鬥不挹酒漿。箕獨有神靈，無時停簸揚。無善名已聞，無惡聲已讙。名聲相乘除，得少失有餘。三星各在天，什伍東西陳。嗟汝牛與鬥，汝獨不能神。,
燕河南府秀才得生字,韓愈,吾皇紹祖烈，天下再太平。詔下諸郡國，歲貢鄉曲英。元和五年冬，房公尹東京。功曹上言公，是月當登名。乃選二十縣，試官得鴻生。群儒負己材，相賀簡擇精。怒起簸羽翮，引吭吐鏗轟。此都自周公，文章繼名聲。自非絕殊尤，難使耳目驚。今者遭震薄，不能出聲鳴。鄙夫忝縣尹，愧慄難為情。惟求文章寫，不敢妒與爭。還家敕妻兒，具此煎炰烹。柿紅蒲萄紫，餚果相扶檠。芳荼出蜀門，好酒濃且清。何能充歡燕，庶以露厥誠。昨聞詔書下，權公作邦楨。文人得其職，文道當大行。陰風攪短日，冷雨澀不晴。勉哉戒徒馭，家國遲子榮。,
送李翱,韓愈,廣州萬里途，山重江逶迤。行行何時到，誰能定歸期。揖我出門去，顏色異恆時。雖雲有追送，足跡絕自茲。人生一世間，不自張與弛。譬如浮江木，縱橫豈自知。寧懷別時苦，勿作別後思。,
送石洪處士赴河陽幕得起字,韓愈,長把種樹書，人云避世士。忽騎將軍馬，自號報恩子。風雲入壯懷，泉石別幽耳。鉅鹿師欲老，常山險猶恃。豈惟彼相憂，固是吾徒恥。去去事方急，酒行可以起。,
鬥雞聯句,韓愈,大雞昂然來，小雞竦而待。--韓愈崢嶸顛盛氣，洗刷凝鮮彩。--孟郊高行若矜豪，側睨如伺殆。--韓愈精光目相射，劍戟心獨在。--孟郊既取冠為胄，復以距為鐓。天時得清寒，地利挾爽塏。--韓愈磔毛各嘌癢，怒癭爭碨磊。俄膺忽爾低，植立瞥而改。--孟郊腷膊戰聲喧，繽翻落羽皠。中休事未決，小挫勢益倍。--韓愈妒腸務生敵，賊性專相醢。裂血失鳴聲，啄殷甚飢餒。--孟郊對起何急驚，隨旋誠巧紿。毒手飽李陽，神槌因朱亥。--韓愈惻心我以仁，碎首爾何罪。獨勝事有然，旁驚汗流浼。--孟郊知雄欣動顏，怯負愁看賄。爭觀雲填道，助叫波翻海。--韓愈事爪深難解，嗔睛時未怠。一噴一醒然，再接再礪乃。--孟郊頭垂碎丹砂，翼拓拖錦彩。連軒尚賈餘，清厲比歸凱。--韓愈選俊感收毛，受恩慚始隗。英心甘鬥死，義肉恥庖宰。--孟郊君看鬥雞篇，短韻有可採。--孟郊,
題張十八所居,韓愈,君居泥溝上，溝濁萍青青。蛙歡橋未掃，蟬嘒門長扃。名秩後千品，詩文齊六經。端來問奇字，為我講聲形。,
琴曲歌辭·猗蘭操,韓愈,蘭之猗猗，揚揚其香。不採而佩，於蘭何傷。今天之旋，其曷為然。我行四方，以日以年。雪霜貿貿，薺麥之茂。子如不傷，我不爾覯。薺麥之茂，薺麥之有。君子之傷，君子之守。,
庭楸,韓愈,庭楸止五株，共生十步間。各有藤繞之，上各相鉤聯。下葉各垂地，樹顛各雲連。朝日出其東，我常坐西偏。夕日在其西，我常坐東邊。當晝日在上，我在中央間。仰視何青青，上不見纖穿。朝暮無日時，我且八九旋。濯濯晨露香，明珠何聯聯。夜月來照之，蒨蒨自生煙。我已自頑鈍，重遭五楸牽。客來尚不見，肯到權門前。權門眾所趨，有客動百千。九牛亡一毛，未在多少間。往既無可顧，不往自可憐。,
峽石西泉,韓愈,居然鱗介不能容，石眼環環水一鍾。聞說旱時求得雨，只疑科斗是蛟龍。,
和崔舍人詠月二十韻,韓愈,三秋端正月，今夜出東溟。對日猶分勢，騰天漸吐靈。未高烝遠氣，半上霽孤形。赫奕當躔次，虛徐度杳冥。長河晴散霧，列宿曙分螢。浩蕩英華溢，蕭疏物象泠。池邊臨倒照，檐際送橫經。花樹參差見，皋禽斷續聆。牖光窺寂寞，砧影伴娉婷。幽坐看侵戶，閒吟愛滿庭。輝斜通壁練，彩碎射沙星。清潔雲間路，空涼水上亭。淨堪分顧兔，細得數飄萍。山翠相凝綠，林煙共冪青。過隅驚桂側，當午覺輪停。屬思摛霞錦，追歡罄縹瓶。郡樓何處望，隴笛此時聽。右掖連臺座，重門限禁扃。風臺觀滉漾，冰砌步青熒。獨有虞庠客，無由拾落蓂。,
奉酬振武胡十二丈大夫,韓愈,傾朝共羨寵光頻，半歲遷騰作虎臣。戎旆暫停辭社樹，里門先下敬鄉人。橫飛玉盞家山曉，遠蹀金珂塞草春。自笑平生誇膽氣，不離文字鬢毛新。,
奉和庫部盧四兄曹長元日朝回,韓愈,天仗宵嚴建羽旄，春雲送色曉雞號。金爐香動螭頭暗，玉佩聲來雉尾高。戎服上趨承北極，儒冠列侍映東曹。太平時節難身遇，郎署何須嘆二毛。,
奉和虢州劉給事使君三堂新題二十一詠·新亭,韓愈,湖上新亭好，公來日出初。水文浮枕簟，瓦影蔭龜魚。,
奉和虢州劉給事使君三堂新題二十一詠·竹洞,韓愈,竹洞何年有，公初斫竹開。洞門無鎖鑰，俗客不曾來。,
奉和虢州劉給事使君三堂新題二十一詠·月臺,韓愈,南館城陰闊，東湖水氣多。直須臺上看，始奈月明何。,
奉和虢州劉給事使君三堂新題二十一詠·竹溪,韓愈,藹藹溪流慢，梢梢岸筱長。穿沙碧簳淨，落水紫苞香。,
奉和虢州劉給事使君三堂新題二十一詠·柳溪,韓愈,柳樹誰人種，行行夾岸高。莫將條繫纜，著處有蟬號。,
奉和虢州劉給事使君三堂新題二十一詠·西山,韓愈,新月迎宵掛，晴雲到晚留。為遮西望眼，終是懶回頭。,
奉和虢州劉給事使君三堂新題二十一詠·稻畦,韓愈,罫布畦堪數，枝分水莫尋。魚肥知已秀，鶴沒覺初深。,
奉和虢州劉給事使君三堂新題二十一詠·孤嶼,韓愈,朝遊孤嶼南，暮戲孤嶼北。所以孤嶼鳥，與公盡相識。,
遊城南十六首·賽神,韓愈,白布長衫紫領巾，差科未動是閒人。麥苗含穟桑生葚，共向田頭樂社神。,
過襄城,韓愈,郾城辭罷過襄城，潁水嵩山刮眼明。已去蔡州三百里，家人不用遠來迎。,
從潮州量移袁州，張韶州端公以詩相賀，因酬,韓愈,明時遠逐事何如，遇赦移官罪未除。北望詎令隨塞雁，南遷才免葬江魚。將經貴郡煩留客，先惠高文謝起予。暫欲系船韶石下，上賓虞舜整冠裾。,
次石頭驛寄江西王十中丞閣老,韓愈,憑高試回首，一望豫章城。人由戀德泣，馬亦別群鳴。寒日夕始照，風江遠漸平。默然都不語，應識此時情。,
酒中留上襄陽李相公,韓愈,濁水汙泥清路塵，還曾同制掌絲綸。眼穿長訝雙魚斷，耳熱何辭數爵頻。銀燭未銷窗送曙，金釵半醉座添春。知公不久歸鈞軸，應許閒官寄病身。,
早春與張十八博士籍遊楊尚書林亭，寄弟三閣,韓愈,牆下春渠入禁溝，渠冰初破滿渠浮。鳳池近日長先暖，流到池時更不流。,
奉和李相公題蕭家林亭,韓愈,山公自是林園主，嘆惜前賢造作時。巖洞幽深門盡鎖，不因丞相幾人知。,
送陸歙州傪,韓愈,我衣之華兮，我佩之光。陸君之去兮，誰與翱翔。斂此大惠兮，施於一州。今其去矣，胡不為留。我作此詩，歌於遠道。無疾其驅，天子有詔。,
岣嶁山,韓愈,岣嶁山尖神禹碑，字青石赤形模奇。科斗拳身薤倒披，鸞飄鳳泊拿虎螭。事嚴跡祕鬼莫窺，道人獨上偶見之，我來諮嗟涕漣洏。千搜萬索何處有，森森綠樹猿猱悲。,
潭州泊船呈諸公,韓愈,夜寒眠半覺，鼓笛鬧嘈嘈。暗浪舂樓堞，驚風破竹篙。主人看使範，客子讀離騷。聞道鬆醪賤，何須吝錯刀。,
贈譯經僧,韓愈,萬里休言道路賒，有誰教汝度流沙。只今中國方多事，不用無端更亂華。,
東都遇春,韓愈,少年氣真狂，有意與春競。行逢二三月，九州花相映。川原曉服鮮，桃李晨妝靚。荒乘不知疲，醉死豈辭病。飲啖惟所便，文章倚豪橫。爾來曾幾時，白髮忽滿鏡。舊遊喜乖張，新輩足嘲評。心腸一變化，羞見時節盛。得閒無所作，貴欲辭視聽。深居疑避仇，默臥如當暝。朝曦入牖來，鳥喚昏不醒。為生鄙計算，鹽米告屢罄。坐疲都忘起，冠側懶復正。幸蒙東都官，獲離機與阱。乖慵遭傲僻，漸染生弊性。既去焉能追，有來猶莫騁。有船魏王池，往往縱孤泳。水容與天色，此處皆綠淨。岸樹共紛披，渚牙相緯經。懷歸苦不果，即事取幽迸。貪求匪名利，所得亦已並。悠悠度朝昏，落落捐季孟。群公一何賢，上戴天子聖。謀謨收禹績，四面出雄勁。轉輸非不勤，稽逋有軍令。在庭百執事，奉職各祗敬。我獨胡為哉，坐與億兆慶。譬如籠中鳥，仰給活性命。為詩告友生，負愧終究竟。,
招楊之罘,韓愈,柏生兩石間，萬歲終不大。野馬不識人，難以駕車蓋。柏移就平地，馬羈入廄中。馬思自由悲，柏有傷根容。傷根柏不死，千丈日以至。馬悲罷還樂，振迅矜鞍轡。之罘南山來，文字得我驚。館置使讀書，日有求歸聲。我令之罘歸，失得柏與馬。之罘別我去，計出柏馬下。我自之罘歸，入門思而悲。之罘別我去，能不思我為。灑掃縣中居，引水經竹間。囂譁所不及，何異山中閒。前陳百家書，食有肉與魚。先王遺文章，綴緝實在餘。禮稱獨學陋，易貴不遠復。作詩招之罘，晨夕抱飢渴。,
河南令舍池臺,韓愈,灌池才盈五六丈，築臺不過七八尺。欲將層級壓籬落，未許波瀾量鬥石。規摹雖巧何足誇，景趣不遠真可惜。長令人吏遠趨走，已有蛙黽助狼藉。,
題炭谷湫祠堂,韓愈,萬生都陽明，幽暗鬼所寰。嗟龍獨何智，出入人鬼間。不知誰為助，若執造化關。厭處平地水，巢居插天山。列峰若攢指，石盂仰環環。巨靈高其捧，保此一掬慳。森沈固含蓄，本以儲陰奸。魚鱉蒙擁護，群嬉傲天頑。翾翾棲託禽，飛飛一何閒。祠堂像侔真，擢玉紆煙鬟。群怪儼伺候，恩威在其顏。我來日正中，悚惕思先還。寄立尺寸地，敢言來途艱。籲無吹毛刃，血此牛蹄殷。至令乘水旱，鼓舞寡與鰥。林叢鎮冥冥，窮年無由刪。妍英雜豔實，星瑣黃朱斑。石級皆險滑，顛躋莫牽攀。龍區雛眾碎，付與宿已頒。棄去可奈何，吾其死茅菅。,
贈張籍,韓愈,吾老著讀書，餘事不掛眼。有兒雖甚憐，教示不免簡。君來好撥出，踉蹌越門限。懼其無所知，見則先愧赧。昨因有緣事，上馬插手版。留君住廳食，使立侍盤盞。薄暮歸見君，迎我笑而莞。指渠相賀言，此是萬金產。吾愛其風骨，粹美無可揀。試將詩義授，如以肉貫丳。開祛露毫末，自得高蹇嵼。我身蹈丘軻，爵位不早綰。固宜長有人，文章紹編剗。感荷君子德，恍若乘朽棧。召令吐所記，解摘了瑟僴。顧視窗壁間，親戚競覘矕。喜氣排寒冬，逼耳鳴睍睆。如今更誰恨，便可耕灞滻。,
寄崔二十七立之,韓愈,西城員外丞，心跡兩屈奇。往歲戰詞賦，不將勢力隨。下驢入省門，左右驚紛披。傲兀坐試席，深叢見孤羆。文如翻水成，初不用意為。四座各低面，不敢捩眼窺。升階揖侍郎，歸舍日未欹。佳句喧眾口，考官敢瑕疵。連年收科第，若摘頷底髭。回首卿相位，通途無他岐。豈論校書郎，袍笏光參差。童稚見稱說，祝身得如斯。儕輩妒且熱，喘如竹筒吹。老婦願嫁女，約不論財貲。老翁不量分，累月笞其兒。攪攪爭附託，無人角雄雌。由來人間事，翻覆不可知。安有巢中鷇，插翅飛天陲。駒麛著爪牙，猛虎借與皮。汝頭有繮系，汝腳有索縻。陷身泥溝間，誰復稟指撝。不脫吏部選，可見偶與奇。又作朝士貶，得非命所施。客居京城中，十日營一炊。逼迫走巴蠻，恩愛座上離。昨來漢水頭，始得完孤羈。桁掛新衣裳，盎棄食殘糜。苟無飢寒苦，那用分高卑。憐我還好古，宦途同險巇。每旬遺我書，竟歲無差池。新篇奚其思，風幡肆逶迤。又論諸毛功，劈水看蛟螭。雷電生睒睗，角鬣相撐披。屬我感窮景，抱華不能摛。唱來和相報，愧嘆俾我疵。又寄百尺彩，緋紅相盛衰。巧能喻其誠，深淺抽肝脾。開展放我側，方餐涕垂匙。朋交日凋謝，存者逐利移。子寧獨迷誤，綴綴意益彌。舉頭庭樹豁，狂飆卷寒曦。迢遞山水隔，何由應壎篪。別來就十年，君馬記騧驪。長女當及事，誰助出帨縭。諸男皆秀朗，幾能守家規。文字銳氣在，輝輝見旌麾。摧腸與戚容，能復持酒卮。我雖未耋老，發禿骨力羸。所餘十九齒，飄颻盡浮危。玄花著兩眼，視物隔褷褵。燕席謝不詣，遊鞍懸莫騎。敦敦憑書案，譬彼鳥黏黐。且吾聞之師，不以物自隳。孤豚眠糞壤，不慕太廟犧。君看一時人，幾輩先騰馳。過半黑頭死，陰蟲食枯骴。歡華不滿眼，咎責塞兩儀。觀名計之利，詎足相陪裨。仁者恥貪冒，受祿量所宜。無能食國惠，豈異哀癃罷。久欲辭謝去，休令眾睢睢。況又嬰疹疾，寧保軀不貲。不能前死罷，內實慚神祇。舊籍在東郡，茅屋枳棘籬。還歸非無指，灞渭揚春澌。生兮耕吾疆，死也埋吾陂。文書自傳道，不仗史筆垂。夫子固吾黨，新恩釋銜羈。去來伊洛上，相待安罛箄。我有雙飲盞，其銀得朱提。黃金塗物象，雕鐫妙工倕。乃令千里鯨，么麼微螽斯。猶能爭明月，擺掉出渺瀰。野草花葉細，不辨薋菉葹。綿綿相糾結，狀似環城陴。四隅芙蓉樹，擢豔皆猗猗。鯨以興君身，失所逢百罹。月以喻夫道，黽勉勵莫虧。草木明覆載，妍醜齊榮萎。願君恆御之，行止雜燧觿。異日期對舉，當如合分支。,
將歸贈孟東野房蜀客,韓愈,君門不可入，勢利互相推。借問讀書客，胡為在京師。舉頭未能對，閉眼聊自思。倏忽十七年，終朝苦寒飢。宦途竟寥落，鬢髮坐差池。潁水清且寂，箕山坦而夷。如今便當去，咄咄無自疑。,
晚泊江口,韓愈,郡城朝解纜，江岸暮依村。二女竹上淚，孤臣水底魂。雙雙歸蟄燕，一一叫群猿。回首那聞語，空看別袖翻。,
早春雪中聞鶯,韓愈,朝鶯雪裡新，雪樹眼前春。帶澀先迎氣，侵寒已報人。共矜初聽早，誰貴後聞頻。暫囀那成曲，孤鳴豈及辰。風霜徒自保，桃李詎相親。寄謝幽棲友，辛勤不為身。,
梨花下贈劉師命,韓愈,洛陽城外清明節，百花寥落梨花發。今日相逢瘴海頭，共驚爛漫開正月。,
入關詠馬,韓愈,歲老豈能充上駟，力微當自慎前程。不知何故翻驤首，牽過關門妄一鳴。,
題張十一旅舍三詠·井,韓愈,賈誼宅中今始見，葛洪山下昔曾窺。寒泉百尺空看影，正是行人渴死時。,
樑國惠康公主輓歌二首,韓愈,定諡芳聲遠，移封大國新。巽宮尊長女，臺室屬良人。河漢重泉夜，梧桐半樹春。龍輀非厭翟，還輾禁城塵。秦地吹簫女，湘波鼓瑟妃。佩蘭初應夢，奔月竟淪輝。夫族迎魂去，宮官會葬歸。從今沁園草，無復更芳菲。,
酬王二十舍人雪中見寄,韓愈,三日柴門擁不開，階平庭滿白皚皚。今朝蹋作瓊瑤跡，為有詩從鳳沼來。,描寫雪
盆池五首,韓愈,老翁真個似童兒，汲水埋盆作小池。一夜青蛙鳴到曉，恰如方口釣魚時。莫道盆池作不成，藕稍初種已齊生。從今有雨君須記，來聽蕭蕭打葉聲。瓦沼晨朝水自清，小蟲無數不知名。忽然分散無蹤影，惟有魚兒作隊行。泥盆淺小詎成池，夜半青蛙聖得知。一聽暗來將伴侶，不煩鳴喚鬥雄雌。池光天影共青青，拍岸才添水數瓶。且待夜深明月去，試看涵泳幾多星。,
奉和虢州劉給事使君三堂新題二十一詠·流水,韓愈,汩汩幾時休，從春復到秋。只言池未滿，池滿強交流。,
遊城南十六首·贈張十八助教,韓愈,喜君眸子重清朗，攜手城南歷舊遊。忽見孟生題竹處，相看淚落不能收。,
酬別留後侍郎,韓愈,為文無出相如右，謀帥難居郤縠先。歸去雪銷溱洧動，西來旌旆拂晴天。,
自袁州還京行次安陸，先寄隨州周員外,韓愈,行行指漢東，暫喜笑言同。雨雪離江上，蒹葭出夢中。面猶含瘴色，眼已見華風。歲暮難相值，酣歌未可終。,
題廣昌館,韓愈,白水龍飛已幾春，偶逢遺蹟問耕人。丘墳發掘當官路，何處南陽有近親。,
寄隨州周員外,韓愈,陸孟丘楊久作塵，同時存者更誰人。金丹別後知傳得，乞取刀圭救病身。,
杏園送張徹侍御歸使,韓愈,東風花樹下，送爾出京城。久抱傷春意，新添惜別情。歸來身已病，相見眼還明。更遣將詩酒，誰家逐後生。,
鎮州初歸,韓愈,別來楊柳街頭樹，擺弄春風只欲飛。還有小園桃李在，留花不發待郎歸。,
和虞部盧四酬翰林錢七赤藤杖歌,韓愈,赤藤為杖世未窺，臺郎始攜自滇池。滇王掃宮避使者，跪進再拜語嗢咿。繩橋拄過免傾墮，性命造次蒙扶持。途經百國皆莫識，君臣聚觀逐旌麾。共傳滇神出水獻，赤龍拔鬚血淋漓。又云羲和操火鞭，暝到西極睡所遺。幾重包裹自題署，不以珍怪誇荒夷。歸來捧贈同舍子，浮光照手欲把疑。空堂晝眠倚牖戶，飛電著壁搜蛟螭。南宮清深禁闈密，唱和有類吹壎篪。妍辭麗句不可繼，見寄聊且慰分司。,
酬裴十七功曹巡府西驛途中見寄,韓愈,相公罷論道，聿至活東人。御史坐言事，作吏府中塵。遂令河南治，今古無儔倫。四海日富庶，道途隘蹄輪。府西三百里，候館同魚鱗。相公謂御史，勞子去自巡。是時山水秋，光景何鮮新。哀鴻鳴清耳，宿霧褰高旻。遺我行旅詩，軒軒有風神。譬如黃金盤，照耀荊璞真。我來亦已幸，事賢友其仁。持竿洛水側，孤坐屢窮辰。多才自勞苦，無用只因循。辭免期匪遠，行行及山春。,
雜詩四首,韓愈,朝蠅不須驅，暮蚊不可拍。蠅蚊滿八區，可盡與相格。得時能幾時，與汝恣啖咋。涼風九月到，掃不見蹤跡。鵲鳴聲楂楂，烏噪聲護護。爭鬥庭宇間，持身博彈射。黃鵠能忍飢，兩翅久不擘。蒼蒼雲海路，歲晚將無獲。截橑為欂櫨，斫楹以為椽。束蒿以代之，小大不相權。雖無風雨災，得不覆且顛。解轡棄騏驥，蹇驢鞭使前。崑崙高萬里，歲盡道苦邅。停車臥輪下，絕意於神仙。雀鳴朝營食，鳩鳴暮覓群。獨有知時鶴，雖鳴不緣身。喑蟬終不鳴，有抱不列陳。蛙黽鳴無謂，閤閤只亂人。,
李員外寄紙筆,韓愈,題是臨池後，分從起草餘。兔尖針莫並，繭淨雪難如。莫怪殷勤謝，虞卿正著書。,
湘中酬張十一功曹,韓愈,休垂絕徼千行淚，共泛清湘一葉舟。今日嶺猿兼越鳥，可憐同聽不知愁。,
郴口又贈二首,韓愈,山作劍攢江寫鏡，扁舟鬥轉疾于飛。回頭笑向張公子，終日思歸此日歸。雪颭霜翻看不分，雷驚電激語難聞。沿涯宛轉到深處，何限青天無片雲。,
聞梨花發贈劉師命,韓愈,桃溪惆悵不能過，紅豔紛紛落地多。聞道郭西千樹雪，欲將君去醉如何。,
送侯喜,韓愈,已作龍鍾後時者，懶於街裡蹋塵埃。如今便別長官去，直到新年衙日來。,
寒食直歸遇雨,韓愈,寒食時看度，春遊事已違。風光連日直，陰雨半朝歸。不見紅球上，那論彩索飛。惟將新賜火，向曙著朝衣。,
送李六協律歸荊南,韓愈,早日羈遊所，春風送客歸。柳花還漠漠，江燕正飛飛。歌舞知誰在，賓僚逐使非。宋亭池水綠，莫忘蹋芳菲。,
奉和虢州劉給事使君三堂新題二十一詠·渚亭,韓愈,自有人知處，那無步往蹤。莫教安四壁，面面看芙蓉。,
遊城南十六首·遣興,韓愈,斷送一生惟有酒，尋思百計不如閒。莫憂世事兼身事，須著人間比夢間。,
答道士寄樹雞,韓愈,軟溼青黃狀可猜，欲烹還喚木盤迴。煩君自入華陽洞，直割乖龍左耳來。,
題臨瀧寺,韓愈,不覺離家已五千，仍將衰病入瀧船。潮陽未到吾能說，海氣昏昏水拍天。,
題秀禪師房,韓愈,橋夾水鬆行百步，竹床莞席到僧家。暫拳一手支頭臥，還把魚竿下釣沙。,
過始興江口感懷,韓愈,憶作兒童隨伯氏，南來今只一身存。目前百口還相逐，舊事無人可共論。,
韶州留別張端公使君,韓愈,來往再逢梅柳新，別離一醉綺羅春。久欽江總文才妙，自嘆虞翻骨相屯。鳴笛急吹爭落日，清歌緩送款行人。已知奏課當徵拜，那復淹留詠白蘋。,
同冠峽,韓愈,南方二月半，春物亦已少。維舟山水間，晨坐聽百鳥。宿雲尚含姿，朝日忽升曉。羈旅感和鳴，囚拘念輕矯。潺湲淚久迸，詰曲思增繞。行矣且無然，蓋棺事乃了。,
鎮州路上謹酬裴司空相公重見寄,韓愈,銜命山東撫亂師，日馳三百自嫌遲。風霜滿面無人識，何處如今更有詩。,
哭楊兵部凝陸歙州參,韓愈,人皆期七十，才半豈蹉跎。並出知己淚，自然白髮多。晨興為誰慟，還坐久滂沱。論文與晤語，已矣可如何。,
同宿聯句,韓愈,自從別君來，遠出遭巧譖。--韓愈斑斑落春淚，浩浩浮秋浸。--孟郊毛奇睹象犀，羽怪見鵩鴆。--韓愈朝行多危棧，夜臥饒驚枕。--孟郊生榮今分逾，死棄昔情任。--韓愈鵷行參綺陌，雞唱聞清禁。--孟郊山晴指高標，槐密騖長蔭。--韓愈直辭一以薦，巧舌千皆舌今。--孟郊匡鼎惟說詩，桓譚不讀讖。--韓愈逸韻何嘈嗷，高名俟沽賃。--孟郊紛葩歡屢填，曠朗憂早滲。--韓愈為君開酒腸，顛倒舞相飲。--孟郊曦光霽曙物，景曜鑠宵祲。--韓愈儒門雖大啟，奸首不敢闖。義泉雖至近，盜索不敢沁。--孟郊清琴試一揮，白鶴叫相喑。欲知心同樂，雙繭抽作紝。--孟郊,
莎柵聯句,韓愈,冰溪時咽絕，風櫪方軒舉。--韓愈此處不斷腸，定知無斷處。--孟郊,
和歸工部送僧約,韓愈,早知皆是自拘囚，不學因循到白頭。汝既出家還擾擾，何人更得死前休。,
題張十一旅舍三詠·蒲萄,韓愈,新莖未遍半猶枯，高架支離倒復扶。若欲滿盤堆馬乳，莫辭添竹引龍鬚。,
詠雪贈張籍,韓愈,只見縱橫落，寧知遠近來。飄颻還自弄，歷亂竟誰催。座暖銷那怪，池清失可猜。坳中初蓋底，垤處遂成堆。慢有先居後，輕多去卻回。度前鋪瓦隴，發本積牆隈。穿細時雙透，乘危忽半摧。舞深逢坎井，集早值層臺。砧練終宜搗，階紈未暇裁。城寒裝睥睨，樹凍裹莓苔。片片勻如剪，紛紛碎若挼。定非燖鵠鷺，真是屑瓊瑰。緯繣觀朝萼，冥茫矚晚埃。當窗恆凜凜，出戶即皚皚。壓野榮芝菌，傾都委貨財。娥嬉華盪漾，胥怒浪崔嵬。磧迥疑浮地，雲平想輾雷。隨車翻縞帶，逐馬散銀盃。萬屋漫汗合，千株照曜開。鬆篁遭挫抑，糞壤獲饒培。隔絕門庭遽，擠排陛級才。豈堪裨嶽鎮，強欲效鹽梅。隱匿瑕疵盡，包羅委瑣該。誤雞宵呃喔，驚雀暗裴回。浩浩過三暮，悠悠匝九垓。鯨鯢陸死骨，玉石火炎灰。厚慮填溟壑，高愁斗魁。e日輪埋欲側，坤軸壓將頹。岸類長蛇攪，陵猶巨象豗。水官誇傑黠，木氣怯胚胎。著地無由卷，連天不易推。龍魚冷蟄苦，虎豹餓號哀。巧借奢華便，專繩困約災。威貪陵布被，光肯離金罍。賞玩捐他事，歌謠放我才。狂教詩硉矹，興與酒陪鰓。惟子能諳耳，諸人得語哉。助留風作黨，勸坐火為媒。雕刻文刀利，搜求智網恢。莫煩相屬和，傳示及提孩。,
送無本師歸范陽,韓愈,無本於為文，身大不及膽。吾嘗示之難，勇往無不敢。蛟龍弄角牙，造次欲手攬。眾鬼囚大幽，下覷襲玄窞。天陽熙四海，注視首不頷。鯨鵬相摩窣，兩舉快一啖。夫豈能必然，固已謝黯黮。狂詞肆滂葩，低昂見舒慘。奸窮怪變得，往往造平澹。蜂蟬碎錦纈，綠池披菡萏。芝英擢荒榛，孤翮起連菼。家住幽都遠，未識氣先感。來尋吾何能，無殊嗜昌歜。始見洛陽春，桃枝綴紅糝。遂來長安裡，時卦轉習坎。老懶無鬥心，久不事鉛槧。欲以金帛酬，舉室常v頷。念當委我去，雪霜刻以憯。獰飆攪空衢，天地與頓撼。勉率吐歌詩，慰女別後覽。,
秋雨聯句,韓愈,萬木聲號呼，百川氣交會。--孟郊庭翻樹離合，牖變景明藹。--韓愈潈瀉殊未終，飛浮亦云泰。--孟郊牽懷到空山，屬聽邇驚瀨。--韓愈檐垂白練直，渠漲清湘大。--孟郊甘津澤祥禾，伏潤肥荒艾。--韓愈主人吟有歡，客子歌無奈。--孟郊侵陽日沈玄，剝節風搜兌。--韓愈坱圠遊峽喧，颼飀臥江汰。--孟郊微飄來枕前，高灑自天外。--韓愈蛩穴何迫迮，蟬枝掃鳴噦。--孟郊楥菊茂新芳，徑蘭銷晚馤。--韓愈地鏡時昏曉，池星競漂沛。--孟郊歡呶尋一聲，灌注咽群籟。--韓愈儒宮煙火溼，市舍煎熬忲。--孟郊臥冷空避門，衣寒屢循帶。--韓愈水怒已倒流，陰繁恐凝害。--孟郊憂魚思舟楫，感禹勤畎澮。--韓愈懷襄信可畏，疏決須有賴。--孟郊筮命或馮蓍，卜晴將問蔡。--韓愈庭商忽驚舞，墉禜亦親酹。--孟郊氛醨稍疏映，雺亂還擁薈。陰旌時摎流，帝鼓鎮訇磕。--韓愈棗圃落青璣，瓜畦爛文貝。貧薪不燭灶，富粟空填廥。--韓愈秦俗動言利，魯儒欲何匄。深路倒羸驂，弱途擁行軑。--孟郊毛羽皆遭凍，離褷不能翽。翻浪洗虛空，傾濤敗藏蓋。--孟郊吾人猶在陳，僮僕誠自鄶。因思徵蜀士，未免溼戎旆。--韓愈安得發商飆，廓然吹宿靄。白日懸大野，幽泥化輕壒。--韓愈戰場暫一干，賊肉行可膾。--韓愈搜心思有效，抽策期稱最。豈惟慮收穫，亦以求顛沛。--孟郊禽情初嘯儔，礎色微收霈。庶幾諧我願，遂止無已太。--韓愈,
山南鄭相公、樊員外酬答為詩，其末鹹有見及,韓愈,樑維西南屏，山厲水刻屈。稟生肖剿剛，難諧在民物。滎公鼎軸老，烹斡力健倔。帝諮女予往，牙纛前岔坲。威風挾惠氣，蓋壤兩劘拂。茫漫華黑間，指畫變恍欻。誠既富而美，章匯霍炳蔚。日廷講大訓，龜判錯袞黻。樊子坐賓署，演孔刮老佛。金舂撼玉應，厥臭劇蕙鬱。遺我一言重，跽受惕齋慄。辭慳義卓闊，呀豁疚掊掘。如新去耵聹，雷霆逼颶風日。綴此豈為訓，俚言紹莊屈。,
遊城南十六首·晚雨,韓愈,廉纖晚雨不能晴，池岸草間蚯蚓鳴。投竿跨馬蹋歸路，才到城門打鼓聲。,
遊城南十六首·出城,韓愈,暫出城門蹋青草，遠於林下見春山。應須韋杜家家到，只有今朝一日閒。,
遊城南十六首·嘲少年,韓愈,直把春償酒，都將命乞花。只知閒信馬，不覺誤隨車。,
郾城晚飲奉贈副使馬侍郎及馮、李二員外,韓愈,城上赤雲呈勝氣，眉間黃色見歸期。幕中無事惟須飲，即是連鑣向闕時。,
次硤石,韓愈,數日方離雪，今朝又出山。試憑高處望，隱約見潼關。,
雨中寄張博士籍、侯主簿喜,韓愈,放朝還不報，半路蹋泥歸。雨慣曾無節，雷頻自失威。見牆生菌遍，憂麥作蛾飛。歲晚偏蕭索，誰當救晉飢。,
出門,韓愈,長安百萬家，出門無所之。豈敢尚幽獨，與世實參差。古人雖已死，書上有其辭。開卷讀且想，千載若相期。出門各有道，我道方未夷。且於此中息，天命不吾欺。,
知音者誠希,韓愈,知音者誠希，念子不能別。行行天未曉，攜酒踏明月。,
同竇、韋尋劉尊師不遇,韓愈,秦客何年駐，仙源此地深。還隨躡鳧騎，來訪馭風襟。院閉青霞入，鬆高老鶴尋。猶疑隱形坐，敢起竊桃心。,
飲城南道邊古墓上逢中丞過贈禮部衛員外少室,韓愈,偶上城南土骨堆，共傾春酒三五杯。為逢桃樹相料理，不覺中丞喝道來。,
示爽,韓愈,宣城去京國，裡數逾三千。念汝欲別我，解裝具盤筵。日昏不能散，起坐相引牽。冬夜豈不長，達旦燈燭然。座中悉親故，誰肯舍汝眠。念汝將一身，西來曾幾年。名科掩眾俊，州考居吏前。今從府公召，府公又時賢。時輩千百人，孰不謂汝妍。汝來江南近，里閭故依然。昔日同戲兒，看汝立路邊。人生但如此，其實亦可憐。吾老世味薄，因循致留連。強顏班行內，何實非罪愆。才短難自力，懼終莫洗湔。臨分不汝誑，有路即歸田。,
奉和虢州劉給事使君三堂新題二十一詠·花源,韓愈,源上花初發，公應日日來。丁寧紅與紫，慎莫一時開。,
春曉,孟浩然,春眠不覺曉，處處聞啼鳥。夜來風雨聲，花落知多少。,唐詩三百首，小學
過故人莊,孟浩然,故人具雞黍，邀我至田家。綠樹村邊合，青山郭外斜。開軒面場圃，把酒話桑麻。待到重陽日，還來就菊花。,田園詩，友情詩，唐詩三百首，初中
宿建德江,孟浩然,移舟泊煙渚，日暮客愁新。野曠天低樹，江清月近人。,描寫月亮，思鄉詩，唐詩三百首
夜歸鹿門歌,孟浩然,山寺鐘鳴晝已昏，漁梁渡頭爭渡喧。人隨沙路向江村，餘亦乘舟歸鹿門。鹿門月照開煙樹，忽到龐公棲隱處。巖扉鬆徑長寂寥，惟有幽人夜來去。,
夜歸鹿門歌,孟浩然,山寺鐘鳴晝已昏，漁梁渡頭爭渡喧。人隨沙岸向江村，餘亦乘舟歸鹿門。鹿門月照開煙樹，忽到龐公棲隱處。巖扉鬆徑長寂寥，惟有幽人自來去。,
夏日南亭懷辛大,孟浩然,山光忽西落，池月漸東上。散發乘夜涼，開軒臥閒敞。荷風送香氣，竹露滴消響。欲取鳴琴彈，慨無知音賞。感此懷故人，終霄勞夢想。,友情詩，描寫夏天，唐詩三百首
與諸子登峴山,孟浩然,人事有代謝，往來成古今。江山留勝蹟，我輩復登臨。水落魚梁淺，天寒夢澤深。羊公碑尚在，讀罷淚沾襟。,唐詩三百首
宿桐廬江寄廣陵舊遊,孟浩然,山暝聽猿愁，滄江急夜流。風鳴兩岸葉，月照一孤舟。建德非吾土，維揚憶舊遊。還將兩行淚，遙寄海西頭。,唐詩三百首
留別王維,孟浩然,寂寂竟何待，朝朝空自歸。欲尋芳草去，惜與故人違。當路誰相假，知音世所稀。只應守寂寞，還掩故園扉。,友情詩，唐詩三百首
秋登蘭山寄張五,孟浩然,一作九月九日峴山寄張子容北山白雲裡，隱者自怡悅。相望試登高，心隨雁飛滅愁因薄暮起，興是清秋髮。時見歸村人，沙行渡頭歇。天邊樹若薺，江畔舟如月。何當載酒來，共醉重陽節。,
秋登蘭山寄張五,孟浩然,北山白雲裡，隱者自怡悅。相望試登高，心隨雁飛滅。愁因薄暮起，興是清秋髮。時見歸村人，沙行渡頭歇。天邊樹若薺，江畔洲如月。何當載酒來，共醉重陽節。,山水詩，描寫秋天，唐詩三百首
歲暮歸南山,孟浩然,北闕休上書，南山歸敝廬。不才明主棄，多病故人疏。白髮催年老，青陽逼歲除。永懷愁不寐，鬆月夜窗虛。,唐詩三百首
早寒江上有懷,孟浩然,木落雁南度，北風江上寒。我家襄水上，遙隔楚雲端。鄉淚客中盡，孤帆天際看。迷津欲有問，平海夕漫漫。,思鄉詩，唐詩三百首，初中
早寒有懷,孟浩然,木落雁南渡，北風江上寒。我家襄水曲，遙隔楚雲端。鄉淚客中盡，孤帆天際看。迷津欲有問，平海夕漫漫。,
宿業師山房待丁大不至,孟浩然,一作宿來公山房期丁大不至夕陽度西嶺，群壑倏已暝。鬆月生夜涼，風泉滿清聽。樵人歸欲盡，煙鳥棲初定。之子期宿來，孤琴候蘿逕。,
宿業師山房待丁大不至,孟浩然,夕陽度西嶺，群壑倏已螟。鬆月生夜涼，風泉滿清聽。樵人歸欲盡，煙鳥棲初定。之子期宿來，孤琴候蘿徑。,唐詩三百首
渡浙江問舟中人,孟浩然,潮落江平未有風，扁舟共濟與君同。時時引領望天末，何處青山是越中？,
臨洞庭上張丞相,孟浩然,八月湖水平，涵虛混太清。氣蒸雲夢澤，波撼岳陽城。欲濟無舟楫，端居恥聖明。坐觀垂釣者，徒有羨魚情。,山水詩，唐詩三百首，初中
送杜十四之江南,孟浩然,荊吳相接水為鄉，君去春江正淼茫。日暮征帆何處泊，天涯一望斷人腸。,
秦中感秋寄遠上人,孟浩然,一丘嘗欲臥，三徑苦無資。北土非吾願，東林懷我師。黃金燃桂盡，壯志逐年衰。日夕涼風至，聞蟬但益悲。,唐詩三百首
題義公禪房,孟浩然,義公習禪寂，結宇依空林。戶外一峰秀，階前眾壑深。夕陽連雨足，空翠落庭陰。看取蓮花淨，方知不染心。,
涼州詞,孟浩然,渾成紫檀金屑文，作得琵琶聲入雲。胡地迢迢三萬裡，那堪馬上送明君。異方之樂令人悲，羌笛胡笳不用吹。坐看今夜關山月，思殺邊城遊俠兒。,
舟中曉望,孟浩然,掛席東南望，青山水國遙。舳艫爭利涉，來往接風潮。問我今何去，天台訪石橋。坐看霞色曉，疑是赤城標。,
送朱大入秦,孟浩然,遊人五陵去，寶劍值千金。分手脫相贈，平生一片心。,友情詩
送朱大入秦,孟浩然,遊人武陵去，寶劍直千金。分手脫相贈，平生一片心。,
洛中訪袁拾遺不遇,孟浩然,洛陽訪才子，江嶺作流人。聞說梅花早，何如北地春。,
田家元日,孟浩然,昨夜鬥回北，今朝歲起東。我年已強仕，無祿尚憂農。桑野就耕父，荷鋤隨牧童。田家佔氣候，共說此年豐。,春節
秦中寄遠上人,孟浩然,一丘常欲臥，三徑苦無資。北土非吾願，東林懷我師。黃金燃桂盡，壯志逐年衰。日夕涼風至，聞蟬但益悲。,
清明日宴梅道士房,孟浩然,林臥愁春盡，開軒覽物華。忽逢青鳥使，邀入赤松家。丹灶初開火，仙桃正發花。童顏若可駐，何惜醉流霞！,唐詩三百首
題終南翠微寺空上人房①,孟浩然,翠微終南里，雨後宜返照。閉關久沈冥，杖策一登眺。遂造幽人室，始知靜者妙。儒道雖異門，雲林頗同調。兩心相喜得，畢景共談笑。暝還高窗眠，時見遠山燒。緬懷赤城標，更憶臨海嶠。風泉有清音，何必蘇門嘯。,
初春漢中漾舟,孟浩然,羊公峴山下，神女漢皋曲。雪罷冰復開，春潭千丈綠。輕舟恣來往，探玩無厭足。波影搖妓釵，沙光逐人目。傾杯魚鳥醉，聯句鶯花續。良會難再逢，日入須秉燭。,
初春漢中漾舟,孟浩然,漾舟逗何處，神女漢皋曲。①雪罷冰復開，春潭千丈綠。輕舟恣來往，探玩無厭足。②波影搖妓釵，沙光逐人目。③傾杯魚鳥醉，聯句鶯花續。④良會難再逢，日入須秉燭。⑤,
耶溪泛舟,孟浩然,落景餘清輝，輕橈弄溪渚。泓澄愛水物，臨泛何容與。白首垂釣翁，新妝浣紗女。相看未相識，脈脈不得語。,
耶溪泛舟,孟浩然,落景餘清輝，輕橈弄溪渚。澄明愛水物，臨泛何容與。白首垂釣翁，新妝浣紗女。相看似相識，脈脈不得語。,
自洛之越,孟浩然,皇皇三十載，書劍兩無成。山水尋吳越，風塵厭洛京。扁舟泛湖海，長揖謝公卿。且樂杯中物，誰論世上名。,
長安早春　一作張子容詩,孟浩然,關戍惟東井，城池起北辰。鹹歌太平日，共樂建寅春。雪盡青山樹，冰開黑水濱。草迎金埒馬，花伴玉樓人。鴻漸看無數，鶯歌聽欲頻。何當遂榮擢，歸及柳條新。,
秋宵月下有懷,孟浩然,秋空明月懸，光彩露沾溼。驚鵲棲未定，飛螢捲簾入。①庭槐寒影疏，鄰杵夜聲急。②佳期曠何許！望望空佇立。,中秋節，描寫月亮
早梅,孟浩然,園中有早梅，年例犯寒開。少婦爭攀折，將歸插鏡臺。①猶言看不足，更欲剪刀裁。,
庭橘,孟浩然,明發覽群物，萬木何陰森。凝霜漸漸水，庭橘似懸金。女伴爭攀摘，摘窺礙葉深。並生憐共蒂，相示感同心。骨刺紅羅被，香黏翠羽簪。擎來玉盤裡，全勝在幽林。,
庭橘,孟浩然,明發覽群物，萬木何陰森。凝霜漸漸水，庭橘似懸金。女伴爭攀摘，摘窺礙葉深。並生憐共蒂，相示感同心。骨刺紅羅被，香黏翠羽簪。擎來玉盤裡，全勝在幽林。,
入峽寄弟,孟浩然,吾昔與汝輩，讀書常閉門。未嘗冒湍險，豈顧垂堂言。自此歷江湖，辛勤難具論。往來行旅弊，開鑿禹功存。壁立千峰峻，淙流萬壑奔。我來凡幾宿，無夕不聞猿。浦上搖歸戀，舟中失夢魂。淚沾明月峽，心斷鶺鴒原。離闊星難聚，秋深露易繁。因君下南楚，書此寄鄉園。,
入峽寄弟,孟浩然,吾昔與爾輩，讀書常閉門。未嘗冒湍險，豈顧垂堂言。自此歷江湖，辛勤難具論。往來行旅弊，開鑿禹功存。壁立千峰峻，潈流萬壑奔。我來凡幾宿，無夕不聞猿。浦上搖歸戀，舟中失夢魂。淚沾明月峽，心斷鶺鴒原。離闊星難聚，秋深露已繁。因君下南楚，書此示鄉園。,
歲暮海上作,孟浩然,仲尼既已歿，餘亦浮於海。昏見斗柄回，方知歲星改。虛舟任所適，垂釣非有待。為問乘槎人，滄洲復誰在？,
歲暮海上作,孟浩然,仲尼既雲歿，餘亦浮於海。昏見斗柄回，方知歲星改。虛舟任所適，垂釣非有待。為問乘槎人，滄洲復誰在。,
晚春臥疾寄張八子容①,孟浩然,南陌春將晚，北窗猶臥病。林園久不遊，草木一何盛。狹逕花障迷，閒庭竹掃淨。翠羽戲蘭苕，赬鱗動荷柄。念我平生好，江鄉遠從政。雲山阻夢思，衾枕勞歌詠。歌詠復何為，同心恨別離。世途皆自媚，流俗寡相知。賈誼才空逸，安仁鬢欲絲。遙情每東注，奔晷復西馳。常恐填溝壑，無由振羽儀。窮通若有命，欲向論中推。,
歲暮海上作,孟浩然,仲尼既已沒，餘亦浮於海。①昏見斗柄回，方知歲星改。②虛舟任所適，垂釣非有待。③為問乘槎人，滄洲復何在。④,
登望楚山最高頂,孟浩然,山水觀形勝，襄陽美會稽。最高唯望楚，曾未一攀躋。石壁疑削成，眾山比全低。晴明試登陟，目極無端倪。雲夢掌中小，武陵花處迷。暝還歸騎下，蘿月映深溪。,
陪張丞相祠紫蓋山途經玉泉寺,孟浩然,望秩宣王命，齋心待漏行。青衿列胄子，從事有參卿。五馬尋歸路，雙林指化城。聞鍾度門近，照膽玉泉清。皁蓋依鬆憩，緇徒擁錫迎。天宮上兜率，沙界豁迷明。欲就終焉志，恭聞智者名。人隨逝水沒，波逐覆舟傾。想像若在眼，周流空復情。謝公還欲臥，誰與濟蒼生。,
書懷貽京邑同好①,孟浩然,維先自鄒魯，家世重儒風。詩禮襲遺訓，趨庭沾末躬。晝夜常自強，詞翰頗亦工。三十既成立，嗟吁命不通。慈親向羸老，喜懼在深衷。甘脆朝不足，簞瓢夕屢空。執鞭慕夫子，捧檄懷毛公。感激遂彈冠，安能守固窮。當途訴知己，投刺匪求蒙。秦楚邈離異，翻飛何日同。,
題李十四莊，兼贈綦毋校書,孟浩然,聞君息陰地，東郭柳林間。左右瀍澗水，門庭緱氏山。抱琴來取醉，垂釣坐乘閒。歸客莫相待，尋源殊未還。,
和於判官登萬山亭因贈洪府都督韓公,孟浩然,韓公是襄土，日賞城西岑。結構意不淺，巖潭趣轉深。皇華一動詠，荊國幾謳吟。舊徑蘭勿剪，新堤柳欲陰。砌傍餘怪石，沙上有閒禽。自牧豫章郡，空瞻楓樹林。因聲寄流水，善聽在知音。耆舊眇不接，崔徐無處尋。物情多貴遠，賢後豈無今。遲爾長江暮，澄清一洗心。,
尋香山湛上人①,孟浩然,朝遊訪名山，山遠在空翠。②氛氳亙百里，日入行始至。谷口聞鐘聲，林端識香氣。③杖策尋故人，解鞍暫停騎。石門殊豁險，篁逕轉森邃。④法侶欣相逢，清談曉不寐。平生慕真隱，累日探靈異。⑤野老朝入田，山僧暮歸寺。⑥鬆泉多逸響，苔壁饒古意。⑦願言投此山，身世兩相棄。,
南歸阻雪,孟浩然,一作南陽北阻雪我行滯宛許，日夕望京豫。曠野莽茫茫，鄉山在何處。孤煙村際起，歸雁天邊去。積雪覆平皋，飢鷹捉寒兔。少年弄文墨，屬意在章句。十上恥還家，徘徊守歸路。,
清明即事,孟浩然,帝裡重清明，人心自愁思。車聲上路合，柳色東城翠。花落草齊生，鶯飛蝶雙戲。空堂坐相憶，酌茗聊代醉。,清明節
宿天台桐柏觀①,孟浩然,海行信風帆，夕宿逗雲島。緬尋滄洲趣，近愛赤城好。②捫蘿亦踐苔，輟棹恣探討。息陰憩桐柏，採秀弄芝草。鶴唳清露垂，雞鳴信潮早。願言解纓絡，從此去煩惱。③高步陵四明，玄蹤得二老。④紛吾遠遊意，樂彼長生道。日夕望三山，雲濤空浩浩。⑤,
南歸阻雪,孟浩然,我行滯宛許，日夕望京豫。曠野莽茫茫，鄉山在何處。孤煙村際起，歸雁天邊去。積雪覆平皋，飢鷹捉寒兔。少年弄文墨，屬意在章句。十上恥還家，裴回守歸路。,懷才不遇
荊門上張丞相,孟浩然,共理分荊國，招賢愧不材。召南風更闡，丞相閣還開。覯止欣眉睫，沉淪拔草萊。坐登徐孺榻，頻接李膺杯。始慰蟬鳴柳，俄看雪間梅。四時年籥盡，千里客程催。日下瞻歸翼，沙邊厭曝鰓。佇聞宣室召，星象列三臺。,
田園作①,孟浩然,弊廬隔塵喧，惟先養恬素。卜鄰近三徑，植果盈千樹。粵餘任推遷，三十猶未遇。書劍時將晚，丘園日已暮。晨興自多懷，晝坐常寡悟。沖天羨鴻鵠，爭食羞雞鶩。望斷金馬門，勞歌採樵路。鄉曲無知己，朝端乏親故。誰能為揚雄，一薦甘泉賦。,田園詩
從張丞相遊紀南城獵戲贈裴迪張參軍①,孟浩然,從禽非吾樂，不好雲夢田。歲暮登城望，偏令鄉思懸。公卿有几几，車騎何翩翩。世祿金張貴，官曹幕府賢。順時行殺氣，飛刃爭割鮮。十里屆賓館，徵聲匝妓筵。高標回落日，平楚散芳煙。何意狂歌客，從公亦在旃。,
"宿揚子津,寄潤州長山劉隱士",孟浩然,所思在建業，欲往大江深。日夕望京口，煙波愁我心。心馳茅山洞，目極楓樹林。不見少微隱，星霜勞夜吟。,
雲門寺西六七裡聞符公蘭若最幽與薛八同往,孟浩然,謂予獨迷方，逢子亦在野。結交指松柏，問法尋蘭若。小溪劣容舟，怪石屢驚馬。所居最幽絕，所住皆靜者。雲簇興座隅，天空落階下。上人亦何聞，塵念都已舍。四禪合真如，一切是虛假。願承甘露潤，喜得惠風灑。依止託山門，誰能效丘也。,
高陽池送朱二,孟浩然,當昔襄陽雄盛時，山公常醉習家池。池邊釣女日相隨，妝成照影競來窺。澄波淡淡芙蓉發，綠岸毿毿楊柳垂。一朝物變人亦非，四面荒涼人住稀。意氣豪華何處在？空餘草露溼羅衣。此地朝來餞行者，翻向此中牧征馬。征馬分飛日漸斜，見此空為人所嗟。殷勤為訪桃源路，予亦歸來松子家。,
陪張丞相自鬆滋江東泊渚宮,孟浩然,放溜下鬆滋，登舟命楫師。詎忘經濟日，不憚沍寒時。洗幘豈獨古，濯纓良在茲。政成人自理，機息鳥無疑。雲物凝孤嶼，江山辨四維。晚來風稍急，冬至日行遲。臘響驚雲夢，漁歌激楚辭。渚宮何處是，川暝欲安之。,
同張明府碧溪贈答,孟浩然,別業聞新制，同聲和者多。還看碧溪答，不羨綠珠歌。自有陽臺女，朝朝拾翠過。舞庭鋪錦繡，妝牖閉藤蘿。秩滿休閒日，春餘景色和。仙鳧能作伴，羅襪共凌波。別島尋花樂，回潭折芰荷。更憐斜日照，紅粉豔青娥。,
送韓使君除洪州都曹,孟浩然,述職撫荊衡，分符襲寵榮。往來看擁傳，前後賴專城。勿翦棠猶在，波澄水更清。重推江漢理，旋改豫章行。召父多遺愛，羊公有令名。衣冠列祖道，耆舊擁前旌。峴首晨風送，江陵夜火迎。無才慚孺子，千里愧同聲。,
來闍黎新亭作,孟浩然,八解禪林秀，三明給苑才。地偏香界遠，心淨水亭開。傍險山查立，尋幽石逕回。瑞花長自下，靈藥豈須栽。碧網交紅樹，清泉盡綠苔。戲魚聞法聚，閒鳥誦經來。棄象玄應悟，忘言理必該。靜中何所得，吟詠也徒哉。,
越中逢天台太一子①,孟浩然,仙穴逢羽人，停艫向前拜。②問餘涉風水，何處遠行邁？③登陸尋天台，順流下吳會。茲山夙所尚，安得聞靈怪。④上逼青天高，俯臨滄海大。⑤雞鳴見日出，每與仙人會。⑥來去赤城中，逍遙白雲外。莓苔異人間，瀑布當空界。⑦福庭長不死，華頂舊稱最。⑧永願從之遊，何當濟所屆。⑨,
題終南翠微寺空上人房,孟浩然,一作題終南翠微寺翠微終南里，雨後宜返照。閉關久沈冥，杖策一登眺。遂造幽人室，始知靜者妙。儒道雖異門，雲林頗同調。兩心喜相得，畢景共談笑。暝還高窗眠，時見遠山燒。緬懷赤城標，更憶臨海嶠。風泉有清音，何必蘇門嘯。,
遊精思觀回，王白雲在後,孟浩然,出谷未停午，到家日已曛。回瞻下山路，但見牛羊群。樵子暗相失，草蟲寒不聞。衡門猶未掩，佇立望夫君。,
寒夜,孟浩然,閨夕綺窗閉，佳人罷縫衣。理琴開寶匣，就枕臥重幃。夜久燈花落，薰籠香氣微。錦衾重自暖，遮莫曉霜飛。,
行出東山望漢川,孟浩然,一題作行至漢川作異縣非吾土，連山盡綠篁。平田出郭少，盤阪入雲長。萬壑歸於海，千峰劃彼蒼。猿聲亂楚峽，人語帶巴鄉。石上攢椒樹，藤間養蜜房。雪餘春未暖，嵐解晝初陽。征馬疲登頓，歸帆愛渺茫。坐欣沿溜下，信宿見維桑。,
雲門寺西六七裡聞符公蘭若最幽與薛八同往①,孟浩然,謂餘獨迷方，逢子亦在野。結交指松柏，問法尋蘭若。小溪劣容舟，怪石屢驚馬。②所居最幽絕，所住皆靜者。密筱夾路傍，清泉流舍下。③上人亦何聞，塵念俱已舍。四禪合真如，一切是虛假。④願承甘露潤，喜得惠風灑。依止此山門，誰能效丘也。⑤,
仲夏歸漢南園寄京邑舊遊①,孟浩然,嘗讀高士傳，最嘉陶徵君。②日耽田園趣，自謂羲皇人。③餘復何為者，棲棲徒問津。中年廢丘壑，上國旅風塵。④忠欲事明主，孝思侍老親。歸來當炎夏，耕稼不及春。⑤扇枕北窗下，採芝南澗濱。因聲謝同列，吾慕潁陽真。⑥,
題長安主人壁,孟浩然,久廢南山田，叨陪東閣賢。①欲隨平子去，猶未獻甘泉。②枕蓆琴書滿，褰幃遠岫連。③我來如昨日，庭樹忽鳴蟬。促織驚寒女，秋風感長年。④授衣當九月，無褐竟誰憐。,
湖中旅泊寄閻九司戶防,孟浩然,桂水通百越，扁舟期曉發。荊雲蔽三巴，夕望不見家。襄王夢行雨，才子謫長沙。長沙饒瘴癘，胡為苦留滯。久別思款顏，承歡懷接袂。接袂杳無由，徒增旅泊愁。清猿不可聽，沿月下湘流。,
山中逢道士雲公,孟浩然,春餘草木繁，耕種滿田園。酌酒聊自勸，農夫安與言。忽聞荊山子，時出桃花源。採樵過北谷，賣藥來西村。村煙日雲夕，榛路有歸客。杖策前相逢，依然是疇昔。邂逅歡覯止，殷勤敘離隔。謂予搏扶桑，輕舉振六翮。奈何偶昌運，獨見遺草澤。既笑接輿狂，仍憐孔丘厄。物情趨勢利，吾道貴閒寂。偃息西山下，門庭罕人跡。何時還清溪，從爾煉丹液。,
夜渡湘水,孟浩然,一作崔國輔詩客舟貪利涉，暗裡渡湘川。露氣聞芳杜，歌聲識採蓮。榜人投岸火，漁子宿潭煙。行侶時相問，潯陽何處邊。,
送王昌齡之嶺南,孟浩然,洞庭去遠近，楓葉早驚秋。峴首羊公愛，長沙賈誼愁。土毛無縞紵，鄉味有槎頭。已抱沈痼疾，更貽魑魅憂。數年同筆硯，茲夕間衾裯。意氣今何在，相思望鬥牛。,
登龍興寺閣,孟浩然,閣道乘空出，披軒遠目開。逶迤見江勢，客至屢緣回。茲郡何填委，遙山復幾哉。蒼蒼皆草木，處處盡樓臺。驟雨一陽散，行舟四海來。鳥歸餘興遠，周覽更裴回。,
西山尋辛諤,孟浩然,漾舟尋水便，因訪故人居。落日清川裡，誰言獨羨魚。石潭窺洞徹，沙岸歷紆徐。竹嶼見垂釣，茅齋聞讀書。款言忘景夕，清興屬涼初。回也一瓢飲，賢哉常晏如。,
登安陽城樓,孟浩然,縣城南面漢江流，江漲開成南雍州。才子乘春來騁望，群公暇日坐銷憂。樓臺晚映青山郭，羅綺晴驕綠水洲。向夕波搖明月動，更疑神女弄珠遊。,
送王昌齡之嶺南,孟浩然,洞庭去遠近，楓葉早驚秋。峴首羊公愛，長沙賈誼愁。土毛無縞紵，鄉味有查頭。已抱沈痼疾，更貽魑魅憂。數年同筆硯，茲夕異衾裯。意氣今何在，相思望鬥牛。,
登龍興寺閣,孟浩然,閣道乘空出，披軒遠目開。逶迤見江勢，客至屢緣回。茲郡何填委，遙山復幾哉！蒼蒼皆草木，處處盡樓臺。驟雨一陽散，行舟四海來。鳥歸餘興遠，周覽更徘徊。,
上巳日澗南園期王山人陳七諸公不至,孟浩然,搖艇候明發，花源弄晚春。在山懷綺季，臨漢憶荀陳。上巳期三月，浮杯興十旬。坐歌空有待，行樂恨無鄰。日晚蘭亭北，煙開曲水濱。浴蠶逢奼女，採艾值幽人。石壁堪題序，沙場好解紳。群公望不至，虛擲此芳晨。,
西山尋辛諤,孟浩然,漾舟乘水便，因訪故人莊。落日清川裡，誰言獨羨魚？石潭窺洞徹，沙岸歷紆徐。竹嶼見垂釣，茅齋聞讀書。款言忘景夕，清興屬涼初。回也一瓢飲，賢哉常晏如。,
登江中孤嶼贈白雲先生王迥①,孟浩然,悠悠清江水，水落沙嶼出。回潭石下深，綠筱岸傍密。鮫人潛不見，漁父歌自逸。憶與君別時，泛舟如昨日。夕陽開返照，中坐興非一。南望鹿門山，歸來恨如失。,
山中逢道士雲公,孟浩然,春餘草木繁，耕種滿田園。酌酒聊自勸，農夫安與言。忽聞荊山子，時出桃花源。①採樵過北谷，賣藥來西村。村煙日雲夕，榛路有歸客。杖策前相逢，沂然是疇昔。邂逅歡覯止，殷勤敘離隔。謂予搏扶桑，輕舉振六翮。②奈何偶昌運，獨見遺草澤。既笑接輿狂，仍憐孔丘厄。物情趨勢利，吾道貴閒寂。偃息西山下，門庭罕人跡。何時還清溪，從爾煉丹液。,
夜登孔伯昭南樓時沈太清朱升在座,孟浩然,誰家無風月，此地有琴尊。山水會稽郡，詩書孔氏門。再來值秋杪，高閣夜無喧。華燭罷然蠟，清弦方奏鵾。沈生隱侯胤，朱子買臣孫。好我意不淺，登茲共話言。,
襄陽公宅飲①,孟浩然,窈窕夕陽佳，丰茸春色好。欲覓淹留處，無過狹斜道。②綺席捲龍鬚，香杯浮瑪瑙。③北林積修樹，南池生別島。④手撥金翠花，心迷玉紅草。⑤談天光六義，發論明三倒。⑥座非陳子驚，門還魏公掃。⑦榮辱應無間，歡娛當共保。⑧,
白雲先生迥見訪①,孟浩然,閒歸日無事，雲臥晝不起。②有客款柴扉，自雲巢居子。居閒好芝術，採藥來城市。③家在鹿門山，常遊澗澤水。手持白羽扇，腳步青芒履。聞道鶴書徵，臨流還洗耳。④,
嶼贈白雲先生王迥,孟浩然,悠悠清水江，水落沙嶼出。回潭石下深，綠篠岸傍密。鮫人潛不見，漁父歌自逸。憶與君別時，泛舟如昨日。夕陽開返照，中坐興非一。南望鹿門山，歸來恨如失。,
宴包二融宅,孟浩然,一作宴鮑二宅閒居枕清洛，左右接大野。門庭無雜賓，車轍多長者。是時方盛夏，風物自瀟灑。五日休沐歸，相攜竹林下。開襟成歡趣，對酒不能罷。煙暝棲鳥迷，餘將歸白社。,
登總持寺浮圖,孟浩然,半空躋寶塔，晴望盡京華。竹繞渭川遍，山連上苑斜。四門開帝宅，阡陌俯人家。累劫從初地，為童憶聚沙。一窺功德見，彌益道心加。坐覺諸天近，空香送落花。,
同獨孤使君東齋作,孟浩然,郎官舊華省，天子命分憂。襄土歲頻旱，隨車雨再流。雲陰自南楚，河潤及東周。廨宇宜新霽，田家賀有秋。竹間殘照入，池上夕陽浮。寄謝東陽守，何如八詠樓？,
疾愈過龍泉寺精舍呈易業二公①,孟浩然,停午聞山鍾，起行散愁疾。尋林採芝去，轉谷鬆翠密。傍見精舍開，長廊飯僧畢。石渠流雪水，金子耀霜橘。竹房思舊遊，過憩終永日。入洞窺石髓，傍崖採蜂蜜。日暮辭遠公，虎溪相送出。,
湘中旅泊寄閻九司戶防①,孟浩然,桂水通百越，扁舟期曉發。②荊雲蔽三巴，夕望不見家。③襄王夢行雨，才子謫長沙。長沙饒瘴癧，胡為苦留滯。④久別思款顏，承歡懷接袂。⑤接袂杳無由，徒增旅泊愁。清猿不可聽，沿月下湘流。,
自潯陽泛舟經明海①,孟浩然,大江分九派，淼漫成水鄉。②舟子乘利涉，往來至潯陽。③因之泛五湖，流浪經三湘。④觀濤壯枚發，吊屈痛沉湘。⑤魏闕心恆在，金門詔不忘。⑥遙憐上林雁，冰泮已迴翔。⑦,
除夜有懷,孟浩然,五更鐘漏欲相催，四氣推遷往復回。帳裡殘燈才去焰，爐中香氣盡成灰。漸看春逼芙蓉枕，頓覺寒銷竹葉杯。守歲家家應未臥，相思那得夢魂來。,
送莫甥兼諸昆弟從韓司馬入西軍,孟浩然,念爾習詩禮，未曾嘗戶庭。平生早偏露，萬里更飄零。坐棄三冬業，行觀八陣形。飾裝辭故里，謀策赴邊庭。壯志吞鴻鵠，遙心伴鶺鴒。所從文且武，不戰自應寧。,
峴山送蕭員外之荊州,孟浩然,峴山江岸曲，郢水郭門前。自古登臨處，非今獨黯然。亭樓明落照，井邑秀通川。澗竹生幽興，林風入管絃。再飛鵬激水，一舉鶴沖天。佇立三荊使，看君駟馬旋。,
陪盧明府泛舟回峴山作,孟浩然,百里行春返，清流逸興多。鷁舟隨雁泊，江火共星羅。已救田家旱，仍醫俗化訛。文章推後輩，風雅激頹波。高岸迷陵谷，新聲滿棹歌。猶憐不才子，白首未登科。,
下贛石,孟浩然,贛石三百里，沿洄千嶂間。沸聲常活活，洊勢亦潺潺。跳沫魚龍沸，垂藤猿狖攀。榜人苦奔峭，而我忘險艱。放溜情彌愜，登艫目自閒。暝帆何處宿，遙指落星灣。,
初秋,孟浩然,不覺初秋夜漸長，清風習習重淒涼。炎炎暑退茅齋靜，階下叢莎有露光。,描寫秋天
早發漁浦潭①,孟浩然,東旭早光芒，渚禽已驚聒。②臥聞漁浦口，橈聲暗相拔。日出氣象分，始知江路闊。③美人常晏起，照影弄流沫。飲水畏驚猿，祭魚時見獺。④舟行自無悶，況值晴景豁。,
江上別流人,孟浩然,以我越鄉客，逢君謫居者。①分飛黃鶴樓，流落蒼梧野。②驛使乘雲去，征帆沿溜下。不知從此分，還袂何時把。,
萬山潭作,孟浩然,垂釣坐盤石，水清心亦閒。魚行潭樹下，猿掛島藤間。遊女昔解佩，傳聞於此山。求之不可得，沿月棹歌還。,山水詩
都下送辛大之鄂,孟浩然,南國辛居士，言歸舊竹林。未逢調鼎用，徒有濟川心。餘亦忘機者，田園在漢陰。因君故鄉去，遙寄式微吟。,思鄉詩
自潯陽泛舟經明海,孟浩然,大江分九流，淼淼成水鄉。舟子乘利涉，往來至潯陽。因之泛五湖，流浪經三湘。觀濤壯枚發，吊屈痛沉湘。魏闕心恆在，金門詔不忘。遙憐上林雁，冰泮也迴翔。,
題大禹寺義公禪房,孟浩然,義公習禪處，結宇依空林。戶外一峰秀，階前眾壑深。夕陽連雨足，空翠落庭陰。看取蓮花淨，應知不染心。,
題大禹寺義公禪房,孟浩然,義公習禪處，結構依空林。戶外一峰秀，階前群壑深。夕陽連雨足，空翠落庭陰。看取蓮花淨，應知不染心。,山水詩，讚美詩
溯江至武昌,孟浩然,家本洞庭上，歲時歸思催。客心徒欲速，江路苦邅回。殘凍因風解，新正度臘開。行看武昌柳，彷彿映樓臺。,
溯江至武昌,孟浩然,家本洞湖上，歲時歸思催。客心徒欲速，江路苦邅回。殘凍因風解，新正度臘開。行看武昌柳，彷彿映樓臺。,
赴京途中遇雪,孟浩然,迢遞秦京道，蒼茫歲暮天。窮陰連晦朔，積雪滿山川。落雁迷沙渚，飢烏集野田。客愁空佇立，不見有人煙。,
渡揚子江,孟浩然,桂楫中流望，京江兩畔明。林開揚子驛，山出潤州城。海盡邊陰靜，江寒朔吹生。更聞楓葉下，淅瀝度秋聲。,
臘月八日於剡縣石城寺禮拜,孟浩然,石壁開金像，香山倚鐵圍。下生彌勒見，迴向一心歸。竹柏禪庭古，樓臺世界稀。夕嵐增氣色，餘照發光輝。講席邀談柄，泉堂施浴衣。願承功德水，從此濯塵機。,
夜泊宣城界,孟浩然,一題作旅行欲泊宣州界西塞沿江島，南陵問驛樓。湖平津濟闊，風止客帆收。去去懷前浦，茫茫泛夕流。石逢羅剎礙，山泊敬亭幽。火熾梅根冶，煙迷楊葉洲。離家覆水宿，相伴賴沙鷗。,
耶溪泛舟①,孟浩然,落景餘清暉，輕橈弄溪渚。②泓澄愛水物，臨泛何容與。③白首垂釣翁，新妝浣紗女。看看未相識，脈脈不得語。④,
尋裴處士,孟浩然,涉水更登陸，所向皆清貞。寒草不藏徑，靈峰知有人。悠哉鍊金客，獨與煙霞親。曾是欲輕舉，誰言空隱淪。遠心寄白日，華髮回青春。對此欽勝事，胡為勞我身。,
閒園懷蘇子,孟浩然,林園雖少事，幽獨自多違。向夕開簾坐，庭陰落景微。鳥過煙樹宿，螢傍水軒飛。感念同懷子，京華去不歸。,
秋日陪李侍御渡鬆滋江,孟浩然,一作和李侍御渡鬆滋江南紀西江闊，皇華御史雄。截流寧假楫，掛席自生風。僚寀採爭攀鷁，魚龍亦避驄。坐聞白雪唱，翻入棹歌中。,
梅道士水亭,孟浩然,傲吏非凡吏，名流即道流。隱居不可見，高論莫能酬。水接仙源近，山藏鬼谷幽。再來迷處所，花下問漁舟。,
秋日陪李侍御渡鬆滋江,孟浩然,南紀西江闊，皇華御史雄。截流寧假楫，掛席自生風。僚寀爭攀鷁，魚龍亦避驄。坐聽白雪唱，翻入棹歌中。,
秦中苦雨思歸，贈袁左丞、賀侍郎,孟浩然,苦學三十載，閉門江漢陰。用賢遭聖日，羈旅屬秋霖。豈直昏墊苦，亦為權勢沈。二毛催白髮，百鎰罄黃金。淚憶峴山墮，愁懷湘水深。謝公積憤懣，莊舄空謠吟。躍馬非吾事，狎鷗宜我心。寄言當路者，去矣北山岑。,
閨情,孟浩然,一別隔炎涼，君衣忘短長。裁縫無處等，以意忖情量。畏瘦疑傷窄，防寒更厚裝。半啼封裹了，知欲寄誰將。,
春情,孟浩然,青樓曉日珠簾映，紅粉春妝寶鏡催。已厭交歡憐枕蓆，相將遊戲繞池臺。坐時衣帶縈纖草，行即裙裾掃落梅。更道明朝不當作，相期共鬥管絃來。,
久滯越中貽謝南池會稽賀少府,孟浩然,陳平無產業，尼父倦東西。負郭昔雲翳，問津今已迷。未能忘魏闕，空此滯秦稽。兩見夏雲起，再聞春鳥啼。懷仙梅福市，訪舊若耶溪。聖主賢為寶，卿何隱遁棲！,
峴山送張去非遊巴東,孟浩然,一題作峴山送朱大峴山南郭外，送別每登臨。沙岸江村近，鬆門山寺深。一言餘有贈，三峽爾將尋。祖席宜城酒，征途雲夢林。蹉跎遊子意，眷戀故人心。去矣勿淹滯，巴東猿夜吟。,
初年樂城館中臥疾懷歸作,孟浩然,異縣天隅僻，孤帆海畔過。往來鄉信斷，留滯客情多。臘月聞雷震，東風感歲和。蟄蟲驚戶穴，巢鵲眄庭柯。徒對芳尊酒，其如伏枕何。歸嶼理舟楫，江海正無波。,
家園臥疾畢太祝曜見尋①,孟浩然,伏枕舊遊曠，笙歌勞夢思。②平生重交結，迨此令人疑。冰室無暖氣，炎雲空赫曦。③隙駒不暫駐，日聽涼禪悲。壯圖哀未立，斑白恨吾衰。④夫子自南楚，緬懷嵩汝期。⑤,
鸚鵡洲送王九遊江左,孟浩然,昔登江上黃鶴樓，遙愛江中鸚鵡洲。洲勢逶迤繞碧流，鴛鴦鸂鶒滿灘頭。灘頭日落沙磧長，金沙熠熠動光飆。舟人牽錦纜，浣女結羅裳。月明全見蘆花白，風起遙聞杜若香。君行采采莫相忘，,
同盧明府餞張郎中除義王府司馬，海園作,孟浩然,上國山河列，賢王邸第開。故人分職去，潘令寵行來。冠蓋趨樑苑，江湘失楚材。豫愁軒騎動，賓客散池臺。,
送張參明經舉兼向涇州覲省,孟浩然,十五彩衣年，承歡慈母前。孝廉因歲貢，懷橘向秦川。四座推文舉，中郎許仲宣。泛舟江上別，誰不仰神仙。,
送謝錄事之越,孟浩然,清旦江天迥，涼風西北吹。白雲向吳會，征帆亦相隨。想到耶溪日，應探禹穴奇。仙書倘相示，予在此山陲。,
送席大,孟浩然,惜爾懷其寶，迷邦倦客遊。江山歷全楚，河洛越成周。道路疲千里，鄉園老一丘。知君命不偶，同病亦同憂。,
曉入南山,孟浩然,瘴氣曉氛氳，南山覆水雲。鯤飛今始見，鳥墜舊來聞。地接長沙近，江從汨渚分。賈生曾吊屈，予亦痛斯文。,
陪張丞相登荊城樓因寄蘇臺張使君及浪泊戍主,孟浩然,薊門天北畔，銅柱日南端。出守聲彌遠，投荒法未寬。側身聊倚望，攜手莫同歡。白璧無瑕玷，青松有歲寒。府中丞相閣，江上使君灘。興盡回舟去，方知行路難。,
大堤行寄萬七①,孟浩然,大堤行樂處，車馬相馳突。歲歲春草生，踏青二三月。王孫挾珠彈，遊女矜羅襪。攜手今莫同，江花為誰發。,
送從弟邕下第後尋會稽,孟浩然,疾風吹征帆，倏爾向空沒。千里在俄頃，三江坐超忽。向來共歡娛，日夕成楚越。落羽更分飛，誰能不驚骨。,
宿揚子津寄潤州長山劉隱士①,孟浩然,所思在建業，欲往大江深。日夕望京口，煙波愁我心。心馳茅山洞，目極楓樹林。不見少微星，星霜勞夜吟。,
與王昌齡宴王道士房,孟浩然,一作與王昌齡宴王（黃）十一歸來臥青山，常夢遊清都。漆園有傲吏，惠我在招呼。書幌神仙籙，畫屏山海圖。酌霞復對此，宛似入蓬壺。,
和張明府登鹿門作,孟浩然,忽示登高作，能寬旅寓情。絃歌既多暇，山水思微清。草得風光動，虹因雨氣成。謬承巴里和，非敢應同聲。,
和張二自穰縣還途中遇雪,孟浩然,風吹沙海雪，漸作柳園春。宛轉隨香騎，輕盈伴玉人。歌疑郢中客，態比洛川神。今日南歸楚，雙飛似入秦。,
和賈主薄弁九日登峴山,孟浩然,楚萬重陽日，群公賞宴來。共乘休沐暇，同醉菊花杯。逸思高秋髮，歡情落景催。國人鹹寡和，遙愧洛陽才。,
贈道士參寥,孟浩然,蜀琴久不弄，玉匣細塵生。絲脆弦將斷，金徽色尚榮。知音徒自惜，聾俗本相輕。不遇鍾期聽，誰知鸞鳳聲。,
聞裴侍御胐自襄州司戶除豫州司戶因以投寄,孟浩然,故人荊河掾，尚有柏臺威。移職自樊沔，芳聲聞帝畿。昔餘臥林巷，載酒過柴扉。鬆菊無君賞，鄉園懶欲歸。,
江上寄山陰崔少府國輔,孟浩然,春堤楊柳發，憶與故人期。草木本無意，榮枯自有時。山陰定遠近，江上日相思。不及蘭亭會，空吟祓禊詩。,
行至汝墳寄盧徵君,孟浩然,行乏憩予駕，依然見汝墳。洛川方罷雪，嵩嶂有殘雲。曳曳半空裡，溶溶五分色。聊題一時興，因寄盧徵君。,
人日登南陽驛門亭子懷漢川諸友,孟浩然,朝來登陟處，不似豔陽時。異縣殊風物，羈懷多所思。剪花驚歲早，看柳訝春遲。未有南飛雁，裁書欲寄誰。,
送張子容進士赴舉,孟浩然,夕曛山照滅，送客出柴門。惆悵野中別，殷勤岐路言。茂林予偃息，喬木爾飛翻。無使穀風誚，須令友道存。,
洛中送奚三還揚州,孟浩然,水國無邊際，舟行共使風。羨君從此去，朝夕見鄉中。餘亦離家久，南歸恨不同。音書若有問，江上會相逢。,
送告八從軍,孟浩然,男兒一片氣，何必五車書。好勇方過我，多才便起予。運籌將入幕，養拙就閒居。正待功名遂，從君繼兩疏。,
送賈升主簿之荊府,孟浩然,奉使推能者，勤王不暫閒。觀風隨按察，乘騎度荊關。送別登何處，開筵舊峴山。徵軒明日遠，空望郢門間。,
寒夜張明府宅宴,孟浩然,瑞雪初盈尺，寒宵始半更。列筵邀酒伴，刻燭限詩成。香炭金爐暖，嬌弦玉指清。醉來方欲臥，不覺曉雞鳴。,
與白明府遊江,孟浩然,故人來自遠，邑宰復初臨。執手恨為別，同舟無異心。沿洄洲渚趣，演漾絃歌音。誰識躬耕者，年年樑甫吟。,
遊鳳林寺西嶺,孟浩然,共喜年華好，來游水石間。煙容開遠樹，春色滿幽山。壺酒朋情洽，琴歌野興閒。莫愁歸路暝，招月伴人還。,
尋白鶴巖張子容隱居,孟浩然,白鶴青巖半，幽人有隱居。階庭空水石，林壑罷樵漁。歲月青松老，風霜苦竹疏。睹茲懷舊業，回策返吾廬。,
賦得盈盈樓上女,孟浩然,夫婿久離別，青樓空望歸。妝成捲簾坐，愁思懶縫衣。燕子家家入，楊花處處飛。空床難獨守，誰為報金徽。,
與崔二十一遊鏡湖寄包賀二公,孟浩然,試覽鏡湖物，中流到底清。不知鱸魚味，但識鷗鳥情。帆得樵風送，春逢穀雨晴。將探夏禹穴，稍背越王城。府掾有包子，文章推賀生。滄浪醉後唱，因此寄同聲。,
適越留別譙縣張主薄申屠少府①,孟浩然,朝乘汴河流，夕次譙縣界。幸值西風吹，得與故人會。君學梅福隱，餘從伯鸞邁。別後能相思，浮雲在吳會。,
與王昌齡宴王十一①,孟浩然,歸來臥青山，常夢遊清都。漆園有傲吏，惠好在招呼。書幌神仙籙，畫屏山海圖。酌霞復對此，宛似入蓬壺。,
同張明府清鏡嘆①,孟浩然,妾有盤龍鏡，清光常晝發。自從生塵埃，有若霧中月。愁來試取照，坐嘆生白髮。寄語邊塞人，如何久離別。,
送陳七赴西軍,孟浩然,吾觀非常者，碌碌在目前。君負鴻鵠志，蹉跎書劍年。一聞邊烽動，萬里忽爭先。餘亦赴京國，何當獻凱還。,
和盧明府送鄭十三還京兼寄之什,孟浩然,昔時風景登臨地，今日衣冠送別筵。醉坐自傾彭澤酒，思歸長望白雲天。洞庭一葉驚秋早，濩落空嗟滯江島。寄語朝廷當世人，何時重見長安道。,
南還舟中寄袁太祝,孟浩然,沿溯非便習，風波厭苦辛。忽聞遷谷鳥，來報五陵春。嶺北迴征帆，巴東問故人。桃源何處是，遊子正迷津。,
寄天台道士,孟浩然,海上求仙客，三山望幾時。焚香宿華頂，裛露採靈芝。屢踐莓苔滑，將尋汗漫期。倘因松子去，長與世人辭。,
送元公之鄂渚尋觀主張驂鸞,孟浩然,桃花春水漲，之子忽乘流。峴首辭蛟浦，江中問鶴樓。贈君青竹杖，送爾白蘋洲。應是神仙子，相期汗漫遊。,
東京留別諸公,孟浩然,吾道昧所適，驅車還向東。主人開舊館，留客醉新豐。樹繞溫泉綠，塵遮晚日紅。拂衣從此去，高步躡華嵩。,
同盧明府早秋宴張郎中海亭,孟浩然,側聽絃歌宰，文書遊夏徒。故園欣賞竹，為邑幸來蘇。華省曾聯事，仙舟復與俱。欲知臨泛久，荷露漸成珠。,
盧明府早秋宴張郎中海園即事得秋字,孟浩然,邑有絃歌宰，翔鸞狎野鷗。眷言華省舊，暫滯海池遊。鬱島藏深竹，前谿對舞樓。更聞書即事，雲物是新秋。,
宴榮二山池,孟浩然,甲第開金穴，榮期樂自多。櫪嘶支遁馬，池養右軍鵝。竹引攜琴入，花邀載酒過。山公來取醉，時唱接籬歌。,
姚開府山池,孟浩然,主人新邸第，相國舊池臺。館是招賢闢，樓因教舞開。軒車人已散，簫管鳳初來。今日龍門下，誰知文舉才。,
夏日浮舟過陳大水亭,孟浩然,一作夏日浮舟過陳逸人別業水亭涼氣多，閒棹晚來過。澗影見藤竹，潭香聞芰荷。野童扶醉舞，山鳥笑酣歌。幽賞未雲遍，煙光奈夕何！,田園詩
遊景空寺蘭若,孟浩然,龍象經行處，山腰度石關。屢迷青嶂合，時愛綠蘿閒。宴息花林下，高談竹嶼間。寥寥隔麈事，疑是入雞山。,
夏日辨玉法師茅齋,孟浩然,夏日茅齋裡，無風坐亦涼。竹林深筍穊，藤架引梢長。燕覓巢窠處，蜂來造蜜房。物華皆可玩，花蕊四時芳。,
遊精思題觀主山房,孟浩然,誤入桃源裡，初憐竹徑深。方知仙子宅，未有世人尋。舞鶴過閒砌，飛猿嘯密林。漸通玄妙理，深得坐忘心。,
晚春題遠上人南亭,孟浩然,給園支遁隱，虛寂養身和。春晚群木秀，間關黃鳥歌。林棲居士竹，池養右軍鵝。炎月北窗下，清風期再過。,
聞裴侍御朏自襄州司戶除豫州司戶，因以投寄,孟浩然,故人荊府掾，尚有柏臺威。移職自樊衍，芳聲聞帝畿。昔餘臥林巷，載酒過柴扉。鬆菊無時賞，鄉園欲懶歸。,
題融公蘭若,孟浩然,精舍買金開，流泉繞砌回。芰荷薰講席，松柏映香臺。法雨晴飛去，天花晝下來。談玄殊未已，歸騎夕陽催。,
過景空寺故融公蘭若,孟浩然,池上青蓮宇，林間白馬泉。故人成異物，過客獨潸然。既禮新鬆塔，還尋舊石筵。平生竹如意，猶掛草堂前。,
題張野人園廬,孟浩然,與君園廬並，微尚頗亦同。耕釣方自逸，壺觴趣不空。門無俗士駕，人有上皇風。何處先賢傳，惟稱龐德公。,
南山下與老圃期種瓜,孟浩然,樵牧南山近，林閭北郭賒。先人留素業，老圃作鄰家。不種千株橘，惟資五色瓜。邵平能就我，開徑剪蓬麻。,
途中遇晴,孟浩然,已失巴陵雨，猶逢蜀阪泥。天開斜景遍，山出晚雲低。餘溼猶沾草，殘流尚入溪。今宵有明月，鄉思遠悽悽。,
永嘉上浦館逢張八子容,孟浩然,逆旅相逢處，江村日暮時。眾山遙對酒，孤嶼共題詩。廨宇鄰蛟室，人煙接島夷。鄉園萬餘里，失路一相悲。,
春意,孟浩然,一作春怨佳人能畫眉，妝罷出簾幃。照水空自愛，折花將遺誰。春情多豔逸，春意倍相思。愁心極楊柳，一種亂如絲。,
奉先張明府休沐還鄉海亭宴集探得階字,孟浩然,自君理畿甸，予亦經江淮。萬里書信斷，數年雲雨乖。歸來休浣日，始得賞心諧。朱紱恩雖重，滄洲趣每懷。樹低新舞閣，山對舊書齋。何以發秋興，陰蟲鳴夜階。,
冬至後過吳張二子檀溪別業,孟浩然,卜築因自然，檀溪不更穿。園廬二友接，水竹數家連。直與南山對，非關選地偏。草堂時偃曝，蘭枻日周旋。外事情都遠，中流性所便。閒垂太公釣，興發子猷船。餘亦幽棲者，經過竊慕焉。梅花殘臘月，柳色半春天。鳥泊隨陽雁，魚藏縮項鯿。停杯問山簡，何似習池邊。,
尋菊花潭主人不遇,孟浩然,行至菊花潭，村西日已斜。主人登高去，雞犬空在家。,
戲題,孟浩然,一作戲贈主人客醉眠未起，主人呼解酲。已言雞黍熟，複道甕頭清。,
示孟郊①,孟浩然,蔓草蔽極野，蘭芝結孤根。眾音何其繁，伯牙獨不喧。當時高深意，舉世無能分。鍾期一見知，山水千秋聞。爾其保靜節，薄俗徒云云。,
經七裡灘①,孟浩然,餘奉垂堂誡，千金非所輕。②為多山水樂，頻作泛舟行。五嶽追尚子，三湘吊屈平。③湖經洞庭闊，江入新安清。復聞嚴陵瀨，乃在茲湍路。④疊障數百里，沿洄非一趣。彩翠相氛氳，別流亂奔注。釣磯平可坐，苔磴滑難步。⑤猿飲石下潭，鳥還日邊樹。觀奇恨來晚，倚棹惜將暮。揮手弄潺［水旁＋爰］。從茲洗塵慮。,
送辛大不及①,孟浩然,送君不相見，日暮獨愁餘。②江上空徘徊，天邊迷處所。③郡邑經樊鄧，山河入嵩汝。④蒲輪去漸遙，石徑徒延佇。⑤,
送吳悅遊韶陽①,孟浩然,五色憐鳳雛，南飛適鷓鴣。楚人不相識，何處求椅梧。去去日千里，茫茫天一隅。安能與斥鷃，決起但槍榆。,
題李十四莊兼贈綦毋校書,孟浩然,聞君息蔭地，東郭柳林間。左右瀍澗水，門庭緱氏山。抱琴來取醉，垂釣坐乘閒。歸客莫相待，緣源殊未還。,
九日龍沙寄劉大,孟浩然,龍沙豫章北，九日掛帆過。風俗因時見，湖山發興多。客中誰送酒？棹裡自成歌。歌竟乘流去，滔滔任夕波。,
唐城館中早發寄楊使君,孟浩然,犯霜驅曉駕，數裡見唐城。旅館歸心逼，荒村客思盈。訪人留後信，策蹇赴前程。欲識離魂斷，長空聽雁聲。,
送張祥之房陵,孟浩然,我家南渡頭，慣習野人舟。日夕弄清淺，林湍逆上流。山河據形勝，天地生豪酋。君意在利往，知音期自投。,
送王五昆季省覲,孟浩然,公子戀庭闈，勞歌涉海沂。水乘舟楫去，親望老萊歸。斜日催烏鳥，清江照綵衣。平生急難意，遙仰鶺鴒飛。,
送王大校書,孟浩然,導漾自嶓冢，東流為漢川。維桑君有意，解纜我開筵。雲雨從茲別，林端意渺然。尺書能不吝，時望鯉魚傳。,
夏日與崔二十一同集衛明府宅,孟浩然,言避一時暑，池亭五月開。喜逢金馬客，同飲玉人杯。舞鶴乘軒至，游魚擁釣來。座中殊未起，簫管莫相催。,
宴張別駕新齊,孟浩然,世業傳圭組，江城佐股肱。高齋徵學問，虛薄濫先登。講論陪諸子，文章得舊朋。士元多賞激，衰病恨無能。,
與杭州薛司戶登樟亭,孟浩然,水樓一登眺，半出青林高。帟幕英僚敞，芳筵下客叨。山藏伯禹穴，城壓伍胥濤。今日觀溟漲，垂綸學釣鰲。,
張七及辛大見尋南亭醉作,孟浩然,一作張七及辛大見訪山公能飲酒，居士好彈箏。世外交初得，林中契已並。納涼風颯至，逃暑日將傾。便就南亭裡，餘尊惜解酲。,
美人分香,孟浩然,豔色本傾城，分香更有情。髻鬟垂欲解，眉黛拂能輕。舞學平陽態，歌翻子夜聲。春風狹斜道，含笑待逢迎。,
傷峴山雲表觀主,孟浩然,少小學書劍，秦吳多歲年。歸來一登眺，陵谷尚依然。豈意餐霞客，溘隨朝露先。因之問閭里，把臂幾人全。,
題梧州陳司馬山齋,孟浩然,南國無霜霰，連年對物華。青林暗換葉，紅蕊亦開花。春去無山鳥，秋來見海槎。流芳雖可悅，會自泣長沙。,
洗然弟竹亭①,孟浩然,吾與二三子，平生結交深。俱懷鴻鵠志，昔有鶺鴒心。逸氣假毫翰，清風在竹林。達是酒中趣，琴上偶然音。,
送丁大鳳進士舉①,孟浩然,吾觀鷦鷯賦，君負王佐才。惜無金張援，十上空歸來。棄置鄉園老，翻飛羽翼摧。故人今在位，岐路莫遲迴。,
東坡遇雨率爾貽謝南池,孟浩然,田家春事起，丁壯就東陂。殷殷雷聲作，森森雨足垂。海虹晴始見，河柳潤初移。予意在耕鑿，因君問土宜。,
送袁太祝蔚豫章,孟浩然,何幸遇休明，觀光來上京。相逢武陵客，獨送豫章行。隨牒牽黃綬，離群會墨卿。江南佳麗地，山水舊難名。,
武陵泛舟,孟浩然,武陵川路狹，前棹入花林。莫測幽源裡，仙家信幾深。水回青嶂合，雲度綠溪陰。坐聽閒猿嘯，彌清塵外心。,
陪獨孤使君同與蕭員外證登萬山亭,孟浩然,萬山青嶂曲，千騎使君遊。神女鳴環佩，仙郎接獻酬。遍觀雲夢野，自愛江城樓。何必東南守，空傳沈隱侯。,
陪李侍御訪聰上人禪居,孟浩然,欣逢柏臺舊，共謁聰公禪。石室無人到，繩床見虎眠。陰崖常抱雪，枯澗為生泉。出處雖雲異，同歡在法筵，,
宿立公房,孟浩然,支遁初求道，深公笑買山。何如石巖趣，自入戶庭間。苔澗春泉滿，蘿軒夜月閒。能令許玄度，吟臥不知還。,
句,孟浩然,微雲淡河漢，疏雨滴梧桐。逐逐懷良馭，蕭蕭顧樂鳴。（《省試騏驥長鳴》，詩見《丹陽集》）,
齒坐呈山南諸隱,孟浩然,習公有遺坐，高在白雲陲。①樵子不見識，山僧賞自知。②以餘為好事，攜手一來窺。竹露閒夜滴，松風清晝吹。從來抱微尚，況復感前規。③於此無奇策，蒼生奚以為。,
仲夏歸漢南園寄京邑耆舊,孟浩然,嘗讀高士傳，最嘉陶徵君。日耽田園趣，自謂羲皇人。予復何為者，棲棲徒問津。中年廢丘壑，上國旅風塵。忠欲事明主，孝思侍老親。歸來當炎夏，耕稼不及春。扇枕北窗下，採芝南澗濱。因聲謝同列，吾慕潁陽真。,
洞庭湖寄閻九,孟浩然,洞庭秋正闊，餘欲泛歸船。莫辨荊吳地，唯餘水共天。渺瀰江樹沒，合沓海潮連。遲爾為舟楫，相將濟巨川。,
重酬李少府見贈,孟浩然,養疾衡檐下，由來浩氣真。五行將禁火，十步任尋春。致敬惟桑梓，邀歡即主人。回看後雕色，青翠有鬆筠。,
同曹三御史行泛湖歸越,孟浩然,秋入詩人興，巴歌和者稀。泛湖同旅泊，吟會是思歸。白簡徒推薦，滄洲已拂衣。杳冥雲海去，誰不羨鴻飛？,
同曹三御史行泛湖歸越,孟浩然,秋入詩人意，巴歌和者稀。泛湖同逸旅，吟會是思歸。白簡徒推薦，滄洲已拂衣。杳冥雲外去，誰不羨鴻飛。,
歲除夜有懷,孟浩然,一題作除夜迢遞三巴路，羈危萬里身。亂山殘雪夜，孤燭異鄉人。漸與骨肉遠，轉於僮僕親。那堪正飄泊，來日歲華新。,
贈蕭少府,孟浩然,上德如流水，安仁道若山。聞君秉高節，而得奉清顏。鴻漸升儀羽，牛刀列下班。處腴能不潤，居劇體常閒。去詐人無諂，除邪吏息奸。欲知清與潔，明月在澄灣。,
彭蠡湖中望廬山①,孟浩然,太虛生月暈，舟子知天風。掛席候明發，渺漫平湖中。中流見匡阜，勢壓九江雄。黯黮凝黛色，崢嶸當曙空。香爐初上日，瀑水噴成虹。久欲追尚子，況茲懷遠公。我來限於役，未暇息微躬。淮海途將半，星霜歲欲窮。寄言巖棲者，畢趣當來同。,山水詩
過融上人蘭若,孟浩然,山頭禪室掛僧衣，窗外無人溪鳥飛。黃昏半在下山路，卻聽泉聲戀翠微。,
將適天台留別臨安李主薄,孟浩然,枳棘君尚棲，匏瓜吾豈系？念離當夏首，漂泊指炎裔。①江海非惰遊，田園失歸計。②定山既早發，漁浦亦宵濟。泛泛隨波瀾，行行任艫□［木世］。③故林日已遠，群木坐成翳。羽人在丹丘，吾亦從此逝。,
長樂宮,孟浩然,秦城舊來稱窈窕，漢家更衣應不少。紅粉邀君在何處，青樓苦夜長難曉。長樂宮中鍾暗來，可憐歌舞慣相催。歡娛此事今寂寞，惟有年年陵樹哀。,
和張判官登萬山亭，因贈洪府都督韓公,孟浩然,韓公是襄士，日賞城西岑。結構意不淺，巖潭趣轉深。皇華一動詠，荊國幾謠吟。舊徑蘭勿剪，新堤柳欲陰。砌傍餘怪石，沙上有閒禽。自牧豫章郡，空瞻楓樹林。因聲寄流水，善聽在知音。耆舊眇不接，崔徐無處尋。物情多貴遠，賢俊豈無今。遲爾長江暮，澄清一洗心。,
除夜樂城逢張少府,孟浩然,雲海泛甌閩，風潮泊島濱。何知歲除夜，得見故鄉親。餘是乘槎客，君為失路人。平生復能幾，一別十餘春。,
登萬歲樓,孟浩然,萬歲樓頭望故鄉，獨令鄉思更茫茫。天寒雁度堪垂淚，日落猿啼欲斷腸。曲引古堤臨凍浦，斜分遠岸近枯楊。今朝偶見同袍友，卻喜家書寄八行。,
送友人之京,孟浩然,君登青雲去，予望青山歸。雲山從此別，淚溼薜蘿衣。,
北澗泛舟,孟浩然,北澗流恆滿，浮舟觸處通。沿洄自有趣，何必五湖中。,
同儲十二洛陽道中作,孟浩然,珠彈繁華子，金羈遊俠人。酒酣白日暮，走馬入紅塵。,
初下浙江舟中口號,孟浩然,八月觀潮罷，三江越海潯。回瞻魏闕路，空復子牟心。,
問舟子,孟浩然,向夕問舟子，前程復幾多。灣頭正堪泊，淮裡足風波。,
送盧少府使入秦,孟浩然,楚關望秦國，相去千里餘。州縣勤王事，山河轉使車。祖筵江上列，離恨別前書。願及芳年賞，嬌鶯二月初。,
陪姚使君題惠上人房，得青字,孟浩然,帶雪梅初暖，含煙柳尚青。來窺童子偈，得聽法王經。會理知無我，觀空厭有形。迷心應覺悟，客思不遑寧。,
夕次蔡陽館,孟浩然,日暮馬行疾，城荒人住稀。聽歌知近楚，投館忽如歸。魯堰田疇廣，章陵氣色微。明朝拜嘉慶，須著老萊衣。,
贈王九,孟浩然,日暮田家遠，山中勿久淹。歸人須早去，稚子望陶潛。,
贈王九,孟浩然,一作口號贈王九日暮田家遠，山中勿久淹。歸人須早去，稚子望陶潛。,
同張將薊門觀燈,孟浩然,異俗非鄉俗，新年改故年。薊門看火樹，疑是燭龍燃。,
張郎中梅園中,孟浩然,綺席鋪蘭杜，珠盤折芰荷。故園留不住，應是戀絃歌。,
題明禪師西山蘭若①,孟浩然,西山多奇狀，秀出倚前楹。停午收彩翠，夕陽照分明。吾師住其下，禪坐證無生。②結廬就嵌窟，剪竹通徑行。③談空對樵叟，授法與山精。日暮方辭去，田園歸冶城。④,
遊雲門寺寄越府包戶曹徐起居①,孟浩然,我行適諸越，夢寐懷所歡。久負獨往願，今來恣遊盤。臺嶺踐嶝石，耶溪溯林湍。②舍舟入香界，登閣憩旃檀。③晴山秦望近，春水鏡湖寬。④遠懷佇應接，卑位徒勞安。⑤白雲日夕滯，滄海去來觀。⑥故國眇天末，良朋在朝端。⑦遲爾同攜手，何時方掛冠？⑧,
宴包二融宅①,孟浩然,閒居枕清洛，左右接大野。門庭無雜賓，車轍多長者。是時方盛夏，風物自蕭灑。②五月休沐歸，相攜竹林下。③開襟成歡趣，對酒不能罷。④煙暝棲鳥迷，餘將歸白社。⑤,
晚泊潯陽望香爐峰①,孟浩然,掛席幾千裡，名山都未逢。泊舟潯陽郭，始見香爐峰。嘗讀遠公傳，永懷塵外蹤。東林精舍近，日暮但聞鍾。,
澗南園即事貽皎上人,孟浩然,弊廬在郭外，素產惟田園。左右林野曠，不聞朝市喧。釣竿垂北澗，樵唱入南軒。書取幽棲事，將尋靜者論。,
送王七尉鬆滋得陽臺雲,孟浩然,君不見巫山神女作行雲，霏紅沓翠曉氛氳。嬋娟流入楚王夢，倏忽還隨零雨分。空中飛去復飛來，朝朝暮暮下陽臺。愁君此去為仙尉，便逐行雲去不回。,
宿永嘉江寄山陰崔少府國輔,孟浩然,我行窮水國，君使入京華。相去日千里，孤帆天一涯。臥聞海潮至，起視江月斜。借問同舟客，何時到永嘉？,
送吳宣從事,孟浩然,一作送王宣從軍才有幕中畫，而無塞上勳。漢兵將滅虜，王粲始從軍。旌旆邊庭去，山川地脈分。平生一匕首，感激贈夫君。,
送桓子之郢成禮,孟浩然,聞君馳彩騎，躞蹀指南荊。為結潘楊好，言過鄢郢城。摽梅詩有贈，羔雁禮將行。今夜神仙女，應來感夢情。,
早春潤州送從弟還鄉,孟浩然,兄弟遊吳國，庭闈戀楚關。已多新歲感，更餞白眉還。歸泛西江水，離筵北固山。鄉園欲有贈，梅柳著先攀。,
送洗然弟進士舉,孟浩然,獻策金門去，承歡彩服違。以吾一日長，念爾聚星稀。昏定須溫席，寒多未綬衣。桂枝如已擢，早逐雁南飛。,
尋天台山,孟浩然,吾友太乙子，餐霞臥赤城。欲尋華頂去，不憚惡溪名。歇馬憑雲宿，揚帆截海行。高高翠微裡，遙見石樑橫。,
宴張別駕新齋,孟浩然,世業傳珪組，江城佐股肱。高齋徵學問，虛薄濫先登。講論陪諸子，文章得舊朋。士元多賞激，衰病恨無能。,
尋張五回夜園作,孟浩然,聞就龐公隱，移居近洞湖。興來林是竹，歸臥谷名愚。掛席樵風便，開軒琴月孤。歲寒何用賞，霜落故園蕪。,
九日得新字,孟浩然,初九未成旬，重陽即此晨。登高聞古事，載酒訪幽人。落帽恣歡飲，授衣同試新。茱萸正可佩，折取寄情親。,
宴張記室宅,孟浩然,甲第金張館，門庭車騎多。家封漢陽郡，文會楚材過。曲島浮觴酌，前山入詠歌。妓堂花映發，書閣柳逶迤。玉指調箏柱，金泥飾舞羅。寧知書劍者，歲月獨蹉跎。,
韓大使東齋會嶽上人諸學士,孟浩然,郡守虛陳榻，林間召楚材。山川祈雨畢，雲物喜晴開。抗禮尊縫掖，臨流揖渡杯。徒攀朱仲李，誰薦和羹梅。翰墨緣情制，高深以意裁。滄洲趣不遠，何必問蓬萊！,
送張郎中遷京,孟浩然,碧溪常共賞，朱邸忽遷榮。豫有相思意，聞君琴上聲。,
九日懷襄陽,孟浩然,去國似如昨，倏然經杪秋。峴山不可見，風景令人愁。誰採籬下菊，應閒池上樓。宜城多美酒，歸與葛強遊。,
永嘉別張子容,孟浩然,舊國餘歸楚，新年子北征。掛帆愁海路，分手戀朋情。日夕故園意，汀洲春草生。何時一杯酒，重與季鷹傾。,
廣陵別薛八,孟浩然,士有不得志，棲棲吳楚間。廣陵相遇罷，彭蠡泛舟還。檣出江中樹，波連海上山。風帆明日遠，何處更追攀。,
崔明府宅夜觀妓,孟浩然,白日既雲暮，朱顏亦已酡。畫堂初點燭，金幌半垂羅。長袖平陽曲，新聲子夜歌。從來慣留客，茲夕為誰多。,
秋登張明府海亭,孟浩然,海亭秋日望，委曲見江山。染翰聊題壁，傾壺一解顏。歌逢彭澤令，歸賞故園間。予亦將琴史，棲遲共取閒。,
宿桐廬江，寄廣陵舊遊,孟浩然,山暝聞猿愁，滄江急夜流。風鳴兩岸葉，月照一孤舟。建德非吾土，維揚憶舊遊。還將兩行淚，遙寄海西頭。,
裴司士員司戶見尋,孟浩然,府僚能枉駕，家醞復新開。落日池上酌，清風鬆下來。廚人具雞黍，稚子摘楊梅。誰道山公醉，猶能騎馬回。,
他鄉七夕,孟浩然,他鄉逢七夕，旅館益羈愁。不見穿針婦，空懷故國樓。緒風初減熱，新月始臨秋。誰忍窺河漢，迢迢問鬥牛。,七夕節，思鄉詩
夜泊牛渚趁薛八船不及,孟浩然,星羅牛渚夕，風退鷁舟遲。浦漵嘗同宿，煙波忽間之。榜歌空裡失，船火望中疑。明發泛潮海，茫茫何處期。,
歲除夜會樂城張少府宅,孟浩然,疇昔通家好，相知無間然。續明催畫燭，守歲接長筵。舊曲梅花唱，新正柏酒傳。客行隨處樂，不見度年年。,友情詩，春節
秦中苦雨思歸贈袁左丞賀侍郎,孟浩然,為學三十載，閉門江漢陰。明揚逢聖代，羈旅屬秋霖。豈直昏墊苦，亦為權勢沈。二毛催白髮，百鎰罄黃金。淚憶峴山墮，愁懷湘水深。謝公積憤懣，莊舄空謠吟。躍馬非吾事，狎鷗真我心。寄言當路者，去矣北山岑。,
揚子津望京口,孟浩然,北固臨京口，夷山近海濱。江風白浪起，愁殺渡頭人。,
萬山潭,孟浩然,垂釣坐磐石，水清心益閒。①魚行潭樹下，猿掛島藤間。②遊女昔解佩，傳聞於此山。求之不可得，沿月棹歌還。,
採樵作①,孟浩然,採樵人深山，山深樹重疊。橋崩臥槎擁，路險垂藤接。日落伴將稀，山風拂蘿衣。長歌負輕策，平野望煙歸。,
陪張丞相登嵩陽樓,孟浩然,獨步人何在？嵩陽有故樓。歲寒問耆舊，行縣擁諸侯。林莽北彌望，沮漳東會流。客中遇知己，無復越鄉憂。,
宴崔明府宅夜觀妓,孟浩然,畫堂觀妙妓，長夜正留賓。燭吐蓮花豔，妝成桃李春。髻鬟低舞席，衫袖掩歌脣。汗溼偏宜粉，羅輕詎著身？調移箏柱促，歡會酒杯頻。倘使曹王見，應嫌洛浦神。,
盧明府九日峴山宴袁使君張郎中崔員外,孟浩然,宇宙誰開闢？江山此鬱盤！登臨今古用，風俗歲時觀。地理荊州分，天涯楚塞寬。百城今刺史，華省舊郎官。共美重陽節，俱懷落帽歡。酒邀彭澤載，琴輟武城彈。獻壽先浮菊，尋幽或藉蘭。煙虹鋪藻翰，松竹掛衣冠。叔子神如在，山公興未闌。嘗聞騎馬醉，還向習池看。,
同王九題就師山房,孟浩然,晚憩支公室，故人逢右軍。軒窗避炎暑，翰墨動新文。竹蔽檐前日，雨隨階下雲。周遊清蔭遍，吟臥夕陽曛。江靜棹歌歇，溪深樵語聞。歸途未忍去，攜手戀清芬。,
越中送張少府歸秦中,孟浩然,試登秦嶺望秦川，遙憶青門春可憐。仲月送君從此去，瓜時須及邵平田。,
和張丞相春朝對雪,孟浩然,迎氣當春至，承恩喜雪來。潤從河漢下，花逼豔陽開。不睹豐年瑞，焉知燮理才。撒鹽如可擬，願糝和羹梅。,
上巳洛中寄王九迥,孟浩然,卜洛成周地，浮杯上巳筵。鬥雞寒食下，走馬射堂前。垂柳金堤合，平沙翠幕連。不知王逸少，何處會群賢？,
初出關旅亭夜坐懷王大校書,孟浩然,向夕槐煙起，蔥蘢池館曛。客中無偶坐，關外惜離群。燭至螢光滅，荷枯雨滴聞。永懷芸閣友，寂寞滯揚雲。,
臨渙裴明府席遇張十一房六,孟浩然,河縣柳林邊，河橋晚泊船。文叨才子會，官喜故人連。笑語同今夕，輕肥異往年。晨風理歸棹，吳楚各依然。,
登峴山亭，寄晉陵張少府,孟浩然,峴首風湍急，雲帆若鳥飛。憑軒試一問，張翰欲來歸？,
檀溪尋故人,孟浩然,一作檀溪尋古花伴成龍竹，池分躍馬溪。田園人不見，疑向洞中棲。,
登總持寺浮圖?,孟浩然,半空躋寶塔，晴望盡京華。竹繞渭川遍，山連上苑斜。四門開帝宅，阡陌俯人家。累劫從初地，為童憶聚沙。一窺功德見，彌益道心加。坐覺諸天近，空香送落花。,
題雲門山寄越府包戶曹、徐起居,孟浩然,我行適諸越，夢寐懷所歡。久負獨往願，今來恣遊盤。臺嶺踐磴石，耶溪溯林湍。舍舟入香界，登閣憩旃檀。晴山秦望近，春水鏡湖寬。遠懷佇應接，卑位徒勞安。白雲日夕滯，滄海去來觀。故國眇天末，良朋在朝端。遲爾同攜手，何時方掛冠。,
峴潭作,孟浩然,石潭傍隈隩，沙榜曉夤緣。試垂竹竿釣，果得查頭鯿。美人騁金錯，纖手膾紅鮮。因謝陸內史，蓴羹何足傳。,
經七裡灘,孟浩然,予奉垂堂誡，千金非所輕。為多山水樂，頻作泛舟行。五嶽追向（尚）子，三湘吊屈平。湖經洞庭闊，江入新安清。復聞嚴陵瀨，乃在此川路。疊障數百里，沿洄非一趣。彩翠相氛氳，別流亂奔注。釣礬平可坐，苔磴滑難步。猿飲石下潭，鳥還日邊樹。觀奇恨來晚，倚棹惜將暮。揮手弄潺湲，從茲洗塵慮。,
京還贈張維,孟浩然,拂衣去何處？高枕南山南。欲徇五斗祿，其如七不堪。早朝非晏起，束帶異抽簪。因向智者說，游魚思舊潭。,
峴山餞房琯崔宗之,孟浩然,貴賤平生隔，軒車是日來。青陽一覯止，雲路豁然開。祖道衣冠列，分亭驛騎催。方期九日聚，還待二星迴。,
送崔遏（易）,孟浩然,片玉來誇楚，治中作主人。江山增潤色，詞賦動陽春。別館當虛敞，離情任吐伸。因聲兩京舊，誰念臥漳濱？,
送袁十嶺南尋弟,孟浩然,早聞牛渚詠，今見鶺鴒心。羽翼嗟零落，悲鳴別故林。蒼梧白雲遠，煙水洞庭深。萬里獨飛去，南風遲爾音。,
遊江西留別富陽裴、劉二少府,孟浩然,西上游江西，臨流恨解攜。千山疊成嶂，萬水瀉為溪。石淺流難溯，藤長險易躋。誰憐問津者，歲晏此中迷。,
與顏錢塘登障樓望潮作,孟浩然,百里聞雷震，鳴弦暫輟彈。府中連騎出，江上待潮觀。照日秋雲迥，浮天渤澥寬。驚濤來似雪，一坐凜生寒。,
尋陳逸人故居,孟浩然,人事一朝盡，荒蕪三徑休。始聞漳浦臥，奄作岱宗遊。池水猶含墨，風雲已落秋。今宵泉壑裡，何處覓藏舟。,
尋梅道士（張逸人）,孟浩然,彭澤先生柳，山陰道士鵝。我來從所好，停策漢陰多。重以觀魚樂，因之鼓枻歌。崔徐跡未朽，千載揖清波。,
京還贈張（一作王）維,孟浩然,拂衣何處去，高枕南山南。欲徇五斗祿，其如七不堪。早朝非晚起，束帶異抽簪。因向智者說，游魚思舊潭。,
送吳宣從事（一作送蘇六從軍）,孟浩然,才有幕中士，寧無塞上勳。漢兵將滅虜，王粲始從軍。旌旆邊庭去，山川地脈分。平生一匕首，感激贈夫君。,
宴榮二山池（一作宴榮山人池亭）?,孟浩然,甲第開金穴，榮期樂自多。櫪嘶支遁馬，池養右軍鵝。竹引攜琴入，花邀載酒過。山公來取醉，時唱接罒離歌。,
李少府與楊九再來,孟浩然,弱歲早登龍，今來喜再逢。如何春月柳，猶憶歲寒鬆。煙火臨寒食，笙歌達曙鍾。喧喧鬥雞道，行樂羨朋從。,
夏日浮舟過陳大水亭（一作浮舟過滕逸人別業,孟浩然,水亭涼氣多，閒棹晚來過。澗影見松竹，潭香聞芰荷。野童扶醉舞，山鳥助酣歌。幽賞未雲遍，煙光奈夕何。,描寫夏天
李氏園（林）臥疾,孟浩然,我愛陶家趣，園林無俗情。春雷百卉坼，寒食四鄰清。伏枕嗟公幹，歸山羨子平。年年白社客，空滯洛陽城。,
陪李侍御訪聰上人禪居（一作陪柏臺友訪聰上,孟浩然,欣逢柏臺友，共謁聰公禪。石室無人到，繩床見虎眠。陰崖常抱雪，枯澗為生泉。出處雖雲異，同歡在法筵。,
裴司士、員司戶見尋（一題作裴司士見訪）,孟浩然,府僚能枉駕，家醞復新開。落日池上酌，清風鬆下來。廚人具雞黍，稚子摘楊梅。誰道山公醉，猶能騎馬回。,
春中喜王九相尋（一題作晚春）,孟浩然,二月湖水清，家家春鳥鳴。林花掃更落，徑草踏還生。酒伴來相命，開尊共解酲。當杯已入手，歌妓莫停聲。,描寫春天
張七及辛大見尋南亭醉作（一作張七及辛大見,孟浩然,山公能飲酒，居士好彈箏。世外交初得，林中契已並。納涼風颯至，逃暑日將傾。便就南亭裡，餘尊惜解酲。,
歸至郢中（作）,孟浩然,遠遊經海嶠，返棹歸山阿。日夕見喬木，鄉關在伐柯。愁隨江路盡，喜入郢門多。左右看桑土，依然即匪他。,
夜渡湘水（一作崔國輔詩）,孟浩然,客舟貪利涉，暗裡渡湘川。露氣聞芳杜，歌聲識採蓮。榜人投岸火，漁子宿潭煙。行侶時相問，潯陽何處邊。,
春意（一題作春怨）,孟浩然,佳人能畫眉，妝罷出簾帷。照水空自愛，折花將遺誰。春情多豔逸，春意倍相思。愁心極楊柳，一種亂如絲。,
途次望鄉,孟浩然,客行愁落日，鄉思重相催。況在他山外，天寒夕鳥來。雪深迷郢路，雲暗失陽臺。可嘆悽惶子，高歌誰為媒。,
峴山送張去非遊巴東（一題作峴山亭送朱大）,孟浩然,峴山南郭外，送別每登臨。沙岸江村近，鬆門山寺深。一言予有贈，三峽爾將尋。祖席宜城酒，征途雲夢林。蹉跎遊子意，眷戀故人心。去矣勿淹滯，巴東猿夜吟。,
宿武陽即事,孟浩然,川暗夕陽盡，孤舟泊岸初。嶺猿相叫嘯，潭嶂似空虛。就枕滅明燭，扣舷聞夜漁。雞鳴問何處，人物是秦餘。,
行出東山望漢川（一題作行至漢川作）,孟浩然,異縣非吾土，連山盡綠篁。平田出郭少，盤阪入雲長。萬壑歸於漢，千峰劃彼蒼。猿聲亂楚峽，人語帶巴鄉。石上攢椒樹，藤間綴蜜房。雪餘春未暖，嵐解晝初陽。征馬疲登頓，歸帆愛渺茫。坐欣沿溜下，信宿見維桑。,
夜泊宣城界（一題作旅行欲泊宣州界）,孟浩然,西塞沿江島，南陵問驛樓。湖平津濟闊，風止客帆收。去去懷前浦，茫茫泛夕流。石逢羅剎礙，山泊敬亭幽。火識梅根冶，煙迷楊葉洲。離家覆水宿，相伴賴沙鷗。,
檀溪尋故人（一題作檀溪尋古）,孟浩然,花伴成龍竹，池分躍馬溪。田園人不見，疑向洞中棲。,
戲題（一作戲贈主人）,孟浩然,客醉眠未起，主人呼解酲。已言雞黍熟，複道甕頭清。,
和宋太史北樓新亭,孟浩然,返耕意未遂，日夕登城隅。誰謂山林近，坐為符竹拘。麗譙非改作，軒檻是新圖。遠水自嶓冢，長雲吞具區。願隨江燕賀，羞逐府僚趨。欲識狂歌者，丘園一豎儒。,
醉後贈馬四,孟浩然,四海重然諾，吾嘗聞白眉。秦城遊俠客，相得半酣時。,
登鹿門山懷古①,孟浩然,清曉因興來，乘流越江峴。沙禽近方識，浦樹遙莫辨。漸至鹿門山，山明翠微淺。巖潭多屈曲，舟楫屢迴轉。昔聞龐德公，採藥遂不返。金澗餌芝朮，石床臥苔蘚。紛吾感耆舊，結攬事攀踐。隱跡今尚存，高風邈已遠。白雲何時去，丹桂空偃蹇。探討意未窮，回艇夕陽晚。,
聽鄭五□［心旁+音］彈琴①,孟浩然,阮籍推名飲，清風坐竹林。半酣下衫袖，拂拭龍脣琴。一杯彈一曲，不覺夕陽沉。餘意在山水，聞之諧夙心。,
峴潭作①,孟浩然,石潭傍隈□［左耳旁＋奧］，沙岸曉夤緣。②試垂竹竿釣，果得查頭鯿。③美人聘金錯，纖手膾紅鮮。④因謝陸內史，蓴羹何足傳。,
登科後,孟郊,昔日齷齪不足誇，今朝放蕩思無涯。春風得意馬蹄疾，一日看盡長安花。,
遊子吟/迎母漂上作,孟郊,慈母手中線，遊子身上衣。臨行密密縫，意恐遲遲歸。誰言寸草心，報得三春暉。,唐詩三百首
遊終南山,孟郊,南山塞天地，日月石上生。高峰夜留景，深谷晝未明。山中人自正，路險心亦平。長風驅松柏，聲拂萬壑清。到此悔讀書，朝朝近浮名。,
古意,孟郊,河邊織女星，河畔牽牛郎。未得渡清淺，相對遙相望。,
古意,孟郊,蕩子守邊戍，佳人莫相從。去來年月多，苦愁改形容。上山復下山，踏草成古蹤。徒言採蘼蕪，十度一不逢。鑑獨是明月，識志唯寒鬆。井桃始開花，一見悲萬重。人顏不再春，桃色有再濃。捐氣入空房，無憀乍從容。啟貼理針線，非獨學裁縫。手持未染彩，繡為白芙蓉。芙蓉無染汙，將以表心素。欲寄未歸人，當春無信去。無信反增愁，愁心緣隴頭。願君如隴水，冰鏡水還流。宛宛青絲線，纖纖白玉鉤。玉鉤不虧缺，青絲無斷絕。回還勝雙手，解盡心中結。,
列女操,孟郊,梧桐相待老，鴛鴦會雙死。貞女貴徇夫，捨生亦如此。波瀾誓不起，妾心古井水。,唐詩三百首
洛橋晚望,孟郊,天津橋下冰初結，洛陽陌上人行絕。榆柳蕭疏樓閣閒，月明直見嵩山雪。,描寫冬天
感懷,孟郊,秋氣悲萬物，驚風振長道。登高有所思，寒雨傷百草。平生有親愛，零落不相保。五情今已傷，安得自能老。晨登洛陽阪，目極天茫茫。群物歸大化，六龍頹西荒。豺狼日已多，草木日已霜。饑年無遺粟，眾鳥去空場。路傍誰家子，白首離故鄉。含酸望松柏，仰面訴穹蒼。去去勿複道，苦飢形貌傷。徘徊不能寐，耿耿含酸辛。中夜登高樓，憶我舊星辰。四時互遷移，萬物何時春。唯憶首陽路，永謝當時人。長安佳麗地，宮月生蛾眉。陰氣凝萬里，坐看芳草衰。玉堂有玄鳥，亦以從此辭。傷哉志士嘆，故國多遲遲。深宮豈無樂，擾擾復何為。朝見名與利，莫還生是非。姜牙佐周武，世業永巍巍。舉才天道親，首陽誰采薇。去去荒澤遠，落日當西歸。羲和駐其輪，四海借餘暉。極目何蕭索，驚風正離披。鴟鴞鳴高樹，眾鳥相因依。東方有一士，歲暮常苦飢。主人數相問，脈脈今何為。貧賤亦有樂，且願掩柴扉。火雲流素月，三五何明明。光曜侵白日，賢愚迷至精。四時更變化，天道有虧盈。常恐今已沒，須臾還復生。河梁暮相遇，草草不復言。漢家正離亂，王粲別荊蠻。野澤何蕭條，悲風振空山。舉頭是星辰，念我何時還。親愛久別散，形神各離遷。未為生死訣，長在心目間。有鳥東西來，哀鳴過我前。願飛浮雲外，飲啄見青天。,
感懷,孟郊,孟冬陰氣交，兩河正屯兵。煙塵相馳突，烽火日夜驚。太行險阻高，挽粟輸連營。奈何操弧者，不使梟巢傾。猶聞漢北兒，怙亂謀縱橫。擅搖干戈柄，呼叫豺狼聲。白日臨爾軀，胡為喪丹誠。豈無感激士，以致天下平。登高望寒原，黃雲鬱崢嶸。坐馳悲風暮，嘆息空沾纓。,
秋懷,孟郊,孤骨夜難臥，吟蟲相唧唧。老泣無涕洟，秋露為滴瀝。去壯暫如翦，來衰紛似織。觸緒無新心，叢悲有餘憶。詎忍逐南帆，江山踐往昔。秋月顏色冰，老客志氣單。冷露滴夢破，峭風梳骨寒。席上印病文，腸中轉愁盤。疑懷無所憑，虛聽多無端。梧桐枯崢嶸，聲響如哀彈。一尺月透戶，仡栗如劍飛。老骨坐亦驚，病力所尚微。蟲苦貪剪色，鳥危巢焚輝。孀娥理故絲，孤哭抽餘思。浮年不可追，衰步多夕歸。秋至老更貧，破屋無門扉。一片月落床，四壁風入衣。疏夢不復遠，弱心良易歸。商葩將去綠，繚繞爭餘輝。野步踏事少，病謀向物違。幽幽草根蟲，生意與我微。竹風相戛語，幽閨暗中聞。鬼神滿衰聽，恍惚難自分。商葉墮幹雨，秋衣臥單雲。病骨可剸物，酸呻亦成文。瘦攢如此枯，壯落隨西曛。褭褭一線命，徒言系絪縕。老骨懼秋月，秋月刀劍稜。纖輝不可幹，冷魂坐自凝。羈雌巢空鏡，仙飆蕩浮冰。驚步恐自翻，病大不敢凌。單床寤皎皎，瘦臥心兢兢。洗河不見水，透濁為清澄。詩壯昔空說，詩衰今何憑。老病多異慮，朝夕非一心。商蟲哭衰運，繁響不可尋。秋草瘦如發，貞芳綴疏金。晚鮮詎幾時，馳景還易陰。弱習徒自恥，莫知欲何任。露才一見讒，潛智早已深。防深不防露，此意古所箴。歲暮景氣幹，秋風兵甲聲。織織勞無衣，喓喓徒自鳴。商聲聳中夜，蹇支廢前行。青發如秋園，一剪不復生。少年如餓花，瞥見不復明。君子山嶽定，小人絲毫爭。多爭多無壽，天道戒其盈。冷露多瘁索，枯風曉吹噓。秋深月清苦，蟲老聲粗疏。赬珠枝累累，芳金蔓舒舒。草木亦趣時，寒榮似春餘。悲彼零落生，與我心何如。老人朝夕異，生死每日中。坐隨一啜安，臥與萬景空。視短不到門，聽澀詎逐風。還如刻削形，免有纖悉聰。浪浪謝初始，皎皎幸歸終。孤隔文章友，親密蒿萊翁。歲綠閔以黃，秋節迸又窮。四時既相迫，萬慮自然叢。南逸浩淼際，北貧磽确中。曩懷沉遙江，衰思結秋嵩。鋤食難滿腹，葉衣多醜躬。塵縷不自整，古吟將誰通。幽竹嘯鬼神，楚鐵生虯龍。志士多異感，運鬱由邪衷。常思書破衣，至死教初童。習樂莫習聲，習聲多頑聾。明明胸中言，願寫為高崇。幽苦日日甚，老力步步微。常恐暫下床，至門不復歸。飢者重一食，寒者重一衣。泛廣豈無涘，恣行亦有隨。語中失次第，身外生瘡痍。桂蠹既潛朽，桂花損貞姿。詈言一失香，千古聞臭詞。將死始前悔，前悔不可追。哀哉輕薄行，終日與駟馳。流運閃欲盡，枯折皆相號。棘枝風哭酸，桐葉霜顏高。老蟲幹鐵鳴，驚獸孤玉咆。商氣洗聲瘦，晚陰驅景勞。集耳不可遏，噎神不可逃。蹇行散餘鬱，幽坐誰與曹。抽壯無一線，剪懷盈千刀。清詩既名脁，金菊亦姓陶。收拾昔所棄，諮嗟今比毛。幽幽歲晏言，零落不可操。霜氣入病骨，老人身生冰。衰毛暗相刺，冷痛不可勝。鷕鷕伸至明，強強攬所憑。瘦坐形欲折，腹飢心將崩。勸藥左右愚，言語如見憎。聳耳噎神開，始知功用能。日中視餘瘡，暗隙聞繩蠅。彼嗅一何酷，此味半點凝。潛毒爾無厭，餘生我堪矜。凍飛幸不遠，冬令反心懲。出沒各有時，寒熱苦相凌。仰謝調運翁，請命願有徵。黃河倒上天，眾水有卻來。人心不及水，一直去不回。一直亦有巧，不肯至蓬萊。一直不知疲，唯聞至省臺。忍古不失古，失古志易摧。失古劍亦折，失古琴亦哀。夫子失古淚，當時落漼漼。詩老失古心，至今寒皚皚。古骨無濁肉，古衣如蘚苔。勸君勉忍古，忍古銷塵埃。詈言不見血，殺人何紛紛。聲如窮家犬，吠竇何誾誾。詈痛幽鬼哭，詈侵黃金貧。言詞豈用多，憔悴在一聞。古詈舌不死，至今書云云。今人詠古書，善惡宜自分。秦火不爇舌，秦火空爇文。所以詈更生，至今橫絪縕。,
古怨別,孟郊,颯颯秋風生，愁人怨離別。含情兩相向，欲語氣先咽。心曲千萬端，悲來卻難說。別後唯所思，天涯共明月。,愛情詩，描寫秋天
怨詩,孟郊,試妾與君淚，兩地滴池水。看取芙蓉花，今年為誰死！,
勸學,孟郊,擊石乃有火，不擊元無煙。人學始知道，不學非自然。萬事須己運，他得非我賢。青春須早為，豈能長少年。,哲理詩，讀書
巫山曲,孟郊,巴江上峽重複重，陽臺碧峭十二峰。荊王獵時逢暮雨，夜臥高丘夢神女。輕紅流煙溼豔姿，行雲飛去明星稀。目極魂斷望不見，猿啼三聲淚滴衣。,
詠懷,孟郊,濁水心易傾，明波興初發。思逢海底人，乞取蚌中月。此興若未諧，此心終不歇。,
遣興,孟郊,弦貞五條音，鬆直百尺心。貞弦含古風，直鬆凌高岑。浮聲與狂葩，胡為欲相侵。,
雪,孟郊,忽然太行雪，昨夜飛入來。崚嶒墮庭中，嚴白何皚皚。奴婢曉開戶，四肢凍徘徊。咽言詞不成，告訴情狀摧。官給未入門，家人盡以灰。意勸莫笑雪，笑雪貧為災。將暖此殘疾，典賣爭致杯。教令再舉手，誇曜餘生才。強起吐巧詞，委曲多新裁。為爾作非夫，忍恥轟暍雷。書之與君子，庶免生嫌猜。,
結愛,孟郊,心心復心心，結愛務在深。一度欲離別，千回結衣襟。結妾獨守志，結君早歸意。始知結衣裳，不如結心腸。坐結行亦結，結盡百年月。,
離思,孟郊,不寐亦不語，片月秋稍舉。孤鴻憶霜群，獨鶴叫雲侶。怨彼浮花心，飄飄無定所。高張系繂帆，遠過梅根渚。回織別離字，機聲有酸楚。,
聞砧,孟郊,杜鵑聲不哀，斷猿啼不切。月下誰家砧，一聲腸一絕。杵聲不為客，客聞發自白。杵聲不為衣，欲令遊子歸。,
立德新居,孟郊,立德何亭亭，西南聳高隅。陽崖洩春意，井圃留冬蕪。勝引即紆道，幽行豈通衢。碧峰遠相揖，清思誰言孤。寺秩雖貴家，濁醪良可哺。聳城架霄漢，潔宅涵絪縕。開門洛北岸，時鎖嵩陽雲。夜高星辰大，晝長天地分。厚韻屬疏語，薄名謝囂聞。茲焉有殊隔，永矣難及群。賓秩已覺厚，私儲常恐多。清貧聊自爾，素責將如何。儉教先勉力，修襟無餘佗。良棲一枝木，靈巢片葉荷。仰笑鵾鵬輩，委身拂天波。疏門不掩水，洛色寒更高。曉碧流視聽，夕清濯衣袍。為於仁義得，未覺登陟勞。遠岸雪難莫，勁枝風易號。霜禽各嘯侶，吾亦愛吾曹。崎嶇有懸步，委曲饒荒尋。遠樹足良木，疏巢無爭禽。素魄銜夕岸，綠水生曉潯。空曠伊洛視，彷彿瀟湘心。何必尚遠異，憂勞滿行襟。懸途多仄足，崎圃無修畦。芳蘭與宿艾，手擷心不迷。品子懶讀書，轅駒難服犁。虛食日相投，誇腸詎能低。恥從新學遊，願將古農齊。都城多聳秀，愛此高縣居。伊雒繞街巷，鴛鴦飛閻閭。翠景何的礫，霜颸飄空虛。突出萬家表，獨治二畝蔬。一旬一手版，十日九手鋤。手鋤手自勖，激勸亦已饒。畏彼梨慄兒，空資玩弄驕。夜景臥難盡，晝光坐易消。治舊得新義，耕荒生嘉苗。鋤治苟愜適，心形俱逍遙。玉蹄裂鳴水，金綬忽照門。拂拭貧士席，拜候丞相轅。德疏未為高，禮至方覺尊。豈唯耀茲日，可以榮遠孫。如何一陽朝，獨荷眾瑞繁。東南富水木，寂寥蔽光輝。此地足文字，及時隘驂騑.仄雪踏為平，澀行變如飛。令畦生氣色，嘉綠新霏微。天意資厚養，賢人肯相違。,
徵婦怨,孟郊,良人昨日去，明月又不圓。別時各有淚，零落青樓前。君淚濡羅巾，妾淚滿路塵。羅巾長在手，今得隨妾身。路塵如得風，得上君車輪。漁陽千里道，近如中門限。中門逾有時，漁陽長在眼。生在綠羅下，不識漁陽道。良人自戍來，夜夜夢中到。,
感興,孟郊,拔心草不死，去根柳亦榮。獨有失意人，恍然無力行。昔為連理枝，今為斷絃聲。連理時所重，斷絃今所輕。吾欲進孤舟，三峽水不平。吾欲載車馬，太行路崢嶸。萬物根一氣，如何互相傾。,
雜怨,孟郊,憶人莫至悲，至悲空自衰。寄人莫剪衣，剪衣未必歸。朝為雙蒂花，莫為四散飛。花落還繞樹，遊子不顧期。夭桃花清晨，遊女紅粉新。夭桃花薄暮，遊女紅粉故。樹有百年花，人無一定顏。花送人老盡，人悲花自閒。貧女鏡不明，寒花日少容。暗蛩有虛織，短線無長縫。浪水不可照，狂夫不可從。浪水多散影，狂夫多異蹤。持此一生薄，空成萬恨濃。,
寄張籍,孟郊,夜鏡不照物，朝光何時升。黯然秋思來，走入志士膺。志士惜時逝，一宵三四興。清漢徒自朗，濁河終無澄。舊愛忽已遠，新愁坐相凌。君其隱壯懷，我亦逃名稱。古人貴從晦，君子忌黨朋。傾敗生所競，保全歸懵懵。浮雲何當來，潛虯會飛騰。,
寄張籍,孟郊,未見天子面，不如雙盲人。賈生對文帝，終日猶悲辛。夫子亦如盲，所以空泣麟。有時獨齋心，彷彿夢稱臣。夢中稱臣言，覺後真埃塵。東京有眼富不如，西京無眼貧西京。無眼猶有耳隔牆，時聞天子車轔轔。轔轔車聲輾冰玉，南郊壇上禮百神。西明寺後窮瞎張太祝，縱爾有眼誰爾珍。天子咫尺不得見，不如閉眼且養真。,
偶作,孟郊,利劍不可近，美人不可親。利劍近傷手，美人近傷身。道險不在廣，十步能摧輪。情愛不在多，一夕能傷神。,
寒江吟,孟郊,冬至日光白，始知陰氣凝。寒江波浪凍，千里無平冰。飛鳥絕高羽，行人皆晏興。荻洲素浩渺，碕岸澌崚嶒。煙舟忽自阻，風帆不相乘。何況異形體，信任為股肱。涉江莫涉凌，得意須得朋。結交非賢良，誰免生愛憎。凍水有再浪，失飛有載騰。一言縱醜詞，萬響無善應。取鑑諒不遠，江水千萬層。何當春風吹，利涉吾道弘。,
喜雨,孟郊,朝見一片雲，暮成千裡雨。悽清溼高枝，散漫沾荒土。,
長安早春,孟郊,旭日朱樓光，東風不驚塵。公子醉未起，美人爭探春。探春不為桑，探春不為麥。日日出西園，只望花柳色。乃知田家春，不入五侯宅。,
峽哀,孟郊,昔多相與笑，今誰相與哀。峽哀哭幽魂，噭噭風吹來。墮魄抱空月，出沒難自裁。齏粉一閃間，春濤百丈雷。峽水聲不平，碧沲牽清洄。沙稜箭箭急，波齒齗齗開。呀彼無底吮，待此不測災。谷號相噴激，石怒爭旋迴。古醉有復鄉，今縲多為能。字孤徒彷彿，銜雪猶驚猜。薄俗少直腸，交結須橫財。黃金買相吊，幽泣無餘漼。我有古心意，為君空摧頹。上天下天水，出地入地舟。石劍相劈斫，石波怒蛟虯。花木疊宿春，風飆凝古秋。幽怪窟穴語，飛聞肸蠁流。沉哀日已深，銜訴將何求。三峽一線天，三峽萬繩泉。上仄碎日月，下掣狂漪漣。破魂一兩點，凝幽數百年。峽暉不停午，峽險多飢涎。樹根鎖枯棺，孤骨嫋嫋懸。樹枝哭霜棲，哀韻杳杳鮮。逐客零落腸，到此湯火煎。性命如紡績，道路隨索緣。奠淚吊波靈，波靈將閃然。峽亂鳴清磬，產石為鮮鱗。噴為腥雨涎，吹作黑井身。怪光閃眾異，餓劍唯待人。老腸未曾飽，古齒嶄巖嗔。嚼齒三峽泉，三峽聲齗齗。峽螭老解語，百丈潭底聞。毒波為計校，飲血養子孫。既非皋陶吏，空食沉獄魂。潛怪何幽幽，魄說徒云云。峽聽哀哭泉，峽吊鰥寡猿。峽聲非人聲，劍水相劈翻。斯誰士諸謝，奏此沉苦言。讒人峽虯心，渴罪呀然潯。所食無直腸，所語饒梟音。石齒嚼百泉，古風號千琴。幽哀莫能遠，分雪何由尋。月魄高卓卓，峽窟清沉沉。銜訴何時明，抱痛已不禁。犀飛空波濤，裂石千嶔岑。峽稜剸日月，日月多摧輝。物皆斜仄生，鳥亦斜仄飛。潛石齒相鎖，沉魂招莫歸。恍惚清泉甲，斑斕碧石衣。餓咽潺湲號，涎似泓浤肥。峽青不可遊，腥草生微微。峽景滑易墮，峽花怪非春。紅光根潛涎，碧雨飛沃津。巴谷蛟螭心，巴鄉魍魎親。啖生不問賢，至死獨養身。腥語信者誰，拗歌歡非真。仄田無異稼，毒水多獰鱗。異類不可友，峽哀哀難伸。峽水劍戟獰，峽舟霹靂翔。因依虺蜴手，起坐風雨忙。峽旅多竄官，峽氓多非良。滑心不可求，滑習積已長。漠漠涎霧起，齗齗涎水光。渴賢如之何，忽在水中央。梟鴟作人語，蛟虯吸水波。能於白日間，諂欲晴風和。駭智蹶眾命，蘊腥布深蘿。齒泉無底貧，鋸涎在處多。仄樹鳥不巢，踔塔猿相過。峽哀不可聽，峽怨其奈何。,
巫山高,孟郊,見盡數萬里，不聞三聲猿。但飛蕭蕭雨，中有亭亭魂。千載楚王恨，遺文宋玉言。至今晴明天，雲結深閨門。,
遊華山雲臺觀,孟郊,華嶽獨靈異，草木恆新鮮。山盡五色石，水無一色泉。仙酒不醉人，仙芝皆延年。夜聞明星館，時韻女蘿弦。敬茲不能寐，焚柏吟道篇。,
古興,孟郊,楚血未乾衣，荊虹尚埋輝。痛玉不痛身，抱璞求所歸。,
旅次湘沅有懷靈均,孟郊,分拙多感激，久遊遵長途。經過湘水源，懷古方踟躕。舊稱楚靈均，此處殞忠軀。側聆故老言，遂得旌賢愚。名參君子場，行為小人儒。騷文衒貞亮，體物情崎嶇。三黜有慍色，即非賢哲模。五十爵高秩，謬膺從大夫。胸襟積憂愁，容鬢復凋枯。死為不弔鬼，生作猜謗徒。吟澤潔其身，忠節寧見輸。懷沙滅其性，孝行焉能俱。且聞善稱君，一何善自殊。且聞過稱己，一何過不渝。悠哉風土人，角黍投川隅。相傳歷千祀，哀悼延八區。如今聖明朝，養育無羈孤。君臣逸雍熙，德化盈紛敷。巾車徇前侶，白日猶昆吾。寄君臣子心，戒此真良圖。,
送無懷道士遊富春山水,孟郊,造化絕高處，富春獨多觀。山濃翠滴灑，水折珠摧殘。溪鏡不隱發，樹衣長遇寒。風猿虛空飛，月狖叫嘯酸。信此神仙路，豈為時俗安。煮金陰陽火，囚怪星宿壇。花發我未識，玉生忽叢攢。蓬萊浮蕩漾，非道相從難。,
去婦,孟郊,君心匣中鏡，一破不復全。妾心藕中絲，雖斷猶牽連。安知御輪士，今日翻回轅。一女事一夫，安可再移天。君聽去鶴言，哀哀七絲絃。,
長安羈旅行,孟郊,十日一理髮，每梳飛旅塵。三旬九過飲，每食唯舊貧。萬物皆及時，獨餘不覺春。失名誰肯訪，得意爭相親。直木有恬翼，靜流無躁鱗。始知喧競場，莫處君子身。野策藤竹輕，山蔬薇蕨新。潛歌歸去來，事外風景真。,
遊子,孟郊,萱草生堂階，遊子行天涯。慈親倚堂門，不見萱草花。,
答韓愈、李觀別，因獻張徐州,孟郊,富別愁在顏，貧別愁銷骨。懶磨舊銅鏡，畏見新白髮。古樹春無花，子規啼有血。離弦不堪聽，一聽四五絕。世途非一險，俗慮有千結。有客步大方，驅車獨迷轍。故人韓與李，逸翰雙皎潔。哀我摧折歸，贈詞縱橫設。徐方國東樞，元戎天下傑。禰生投刺遊，王粲吟詩謁。高情無遺照，朗抱開曉月。有土不埋冤，有仇皆為雪。願為直草木，永向君地列。願為古琴瑟，永向君聽發。欲識丈夫心，曾將孤劍說。,
君子勿鬱郁士有謗毀者作詩以贈之,孟郊,君子勿鬱郁，聽我青蠅歌。人間少平地，森聳山嶽多。折輈不在道，覆舟不在河。須知一尺水，日夜增高波。叔孫毀仲尼，臧倉掩孟軻。蘭艾不同香，自然難為和。良玉燒不熱，直竹文不頗。自古皆如此，其如道在何。日往復不見，秋堂暮仍學。玄發不知白，曉入寒銅覺。為林未離樹，有玉猶在璞。誰把碧梧枝，刻作雲門樂。,
過分水嶺,孟郊,山壯馬力短，馬行石齒中。十步九舉轡，迴環失西東。溪水變為雨，懸崖陰濛濛。客衣飄颻秋，葛花零落風。白日舍我沒，征途忽然窮。,
殺氣不在邊,孟郊,殺氣不在邊，凜然中國秋。道險不在山，平地有摧輈。河南又起兵，清濁俱鎖流。豈唯私客艱，擁滯官行舟。況餘隔晨昏，去家成阻修。忽然兩鬢雪，同是一日愁。獨寢夜難曉，起視星漢浮。涼風蕩天地，日夕聲颼飀。萬物無少色，兆人皆老憂。長策苟未立，丈夫誠可羞。靈響復何事，劍鳴思戮讎。,
臥病,孟郊,貧病誠可羞，故床無新裘。春色燒肌膚，時餐苦咽喉。倦寢意矇昧，強言聲幽柔。承顏自俯仰，有淚不敢流。默默寸心中，朝愁續莫愁。,
聽琴,孟郊,颯颯微雨收，翻翻橡葉鳴。月沉亂峰西，寥落三四星。前溪忽調琴，隔林寒琤琤。聞彈正弄聲，不敢枕上聽。回燭整頭簪，漱泉立中庭。定步屐齒深，貌禪目冥冥。微風吹衣襟，亦認宮徵聲。學道三十年，未免憂死生。聞彈一夜中，會盡天地情。,
讀經,孟郊,垂老抱佛腳，教妻讀黃經。經黃名小品，一紙千明星。曾讀大般若，細感肸蠁聽。當時把齋中，方寸抱萬靈。忽復入長安，蹴踏日月寧。老方卻歸來，收拾可丁丁。拂拭塵几案，開函就孤亭。儒書難借索，僧籤饒芳馨。驛驛不開手，鏗鏗聞異鈴。得善如焚香，去惡如脫腥。安得顏子耳，曾未如此聽。聽之何有言，德教貴有形。何言中國外，有國如海萍。海萍國教異，天聲各泠泠。安排未定時，心火競熒熒。將如庶幾者，聲盡形元冥。,
忽不貧，喜盧仝書船歸洛,孟郊,貧孟忽不貧，請問孟何如。盧仝歸洛船，崔嵬但載書。江潮清翻翻，淮潮碧徐徐。夜信為朝信，朝信良卷舒。江淮君子水，相送仁有餘。我去官色衫，肩經入君廬。喃喃肩經郎，言語傾琪琚。琪琚鏗好詞，鳥鵲躍庭除。書船平安歸，喜報鄉里閭。我願拾遺柴，巢經於空虛。下免塵土侵，上為雲霞居。日月更相鎖，道義分明儲。不願空岧嶢，但願實工夫。實空二理微，分別相起予。經書荒蕪多，為君勉勉鋤。勉勉不敢專，傳之方在諸。,
杏殤,孟郊,凍手莫弄珠，弄珠珠易飛。驚霜莫翦春，翦春無光輝。零落小花乳，斕斑昔嬰衣。拾之不盈把，日暮空悲歸。地上空拾星，枝上不見花。哀哀孤老人，慼慼無子家。豈若沒水鳧，不如拾巢鴉。浪鷇破便飛，風雛嫋相誇。芳嬰不復生，向物空悲嗟。應是一線淚，入此春木心。枝枝不成花，片片落翦金。春壽何可長，霜哀亦已深。常時洗芳泉，此日洗淚襟。兒生月不明，兒死月始光。兒月兩相奪，兒命果不長。如何此英英，亦為吊蒼蒼。甘為墮地塵，不為末世芳。踏地恐土痛，損彼芳樹根。此誠天不知，翦棄我子孫。垂枝有千落，芳命無一存。誰謂生人家，春色不入門。冽冽霜殺春，枝枝疑纖刀。木心既零落，山竅空呼號。班班落地英，點點如明膏。始知天地間，萬物皆不牢。哭此不成春，淚痕三四斑。失芳蝶既狂，失子老亦孱。且無生生力，自有死死顏。靈鳳不銜訴，誰為扣天關。此兒自見災，花發多不諧。窮老收碎心，永夜抱破懷。聲死更何言，意死不必喈。病叟無子孫，獨立猶束柴。霜似敗紅芳，剪啄十數雙。參差呻細風，噞喁沸淺江。泣凝不可消，恨壯難自降。空遺舊日影，怨彼小書窗。,
遠遊,孟郊,慈烏不遠飛，孝子念先歸。而我獨何事，四時心有違。江海戀空積，波濤信來稀。長為路傍食，著盡家中衣。別劍不割物，離人難作威。遠行少僮僕，驅使無是非。為性玩好盡，積愁心緒微。始知時節駛，夏日非長輝。,
遊韋七洞庭別業,孟郊,洞庭如瀟湘，疊翠蕩浮碧。鬆桂無赤日，風物饒清激。逍遙展幽韻，參差逗良覿。道勝不知疲，冥搜自無斁。曠然青霞抱，永矣白雲適。崆峒非凡鄉，蓬瀛在仙籍。無言從遠尚，還思君子識。波濤漱古岸，鏗鏘辨奇石。靈響非外求，殊音自中積。人皆走煩濁，君能致虛寂。何以祛擾擾，叩調清淅淅。既懼豪華損，誓從詩書益。一舉獨往姿，再搖飛遁跡。山深有變異，意愜無驚惕。採翠奪日月，照耀迷晝夕。鬆齋何用掃，蘿院自然滌。業峻謝煩蕪，文高追古昔。暫遙朱門戀，終立青史績。物表易淹留，人間重離析。難隨洞庭酌，且醉橫塘席。,
看花,孟郊,家家有芍藥，不妨至溫柔。溫柔一同女，紅笑笑不休。月娥雙雙下，楚豔枝枝浮。洞裡逢仙人，綽約青宵遊。芍藥誰為婿，人人不敢來。唯應待詩老，日日殷勤開。玉立無氣力，春凝且裴徊。將何謝青春，痛飲一百杯。芍藥吹欲盡，無奈曉風何。餘花欲誰待，唯待諫郎過。諫郎不事俗，黃金買高歌。高歌夜更清，花意晚更多。飲之不見底，醉倒深紅波。紅波盪諫心，諫心終無它。獨遊終難醉，挈榼徒經過。問花不解語，勸得酒無多。三年此村落，春色入心悲。料得一孀婦，經時獨淚垂。,
濟源寒食,孟郊,風巢嫋嫋春鴉鴉，無子老人仰面嗟。柳弓葦箭覷不見，高紅遠綠勞相遮。女嬋童子黃短短，耳中聞人惜春晚。逃蜂匿蝶踏地來，拋卻齋糜一瓷碗。一日踏春一百回，朝朝沒腳走芳埃。飢童餓馬掃花喂，向晚飲溪三兩杯。莓苔井上空相憶，轆轤索斷無訊息。酒人皆倚春發綠，病叟獨藏秋髮白。長安落花飛上天，南風引至三殿前。可憐春物亦朝謁，唯我孤吟渭水邊。枋口花間掣手歸，嵩陽為我留紅暉。可憐躑躅千萬尺，柱地柱天疑欲飛。蜜蜂為主各磨牙，咬盡村中萬木花。君家甕甕今應滿，五色冬籠甚可誇。,
古薄命妾,孟郊,不惜十指弦，為君千萬彈。常恐新聲至，坐使故聲殘。棄置今日悲，即是昨日歡。將新變故易，持故為新難。青山有蘼蕪，淚葉長不幹。空令後代人，採掇幽思蘭。,
勸善吟,孟郊,瘦郭有志氣，相哀老龍鍾。勸我少吟詩，俗窄難爾容。一口百味別，況在醉會中。四座正當喧，片言何由通。顧餘昧時調，居止多疏慵。見書眼始開，聞樂耳不聰。視聽互相隔，一身且莫同。天疾難自醫，詩癖將何攻。見君如見書，語善千萬重。自悲咄咄感，變作煩惱翁。煩惱不可欺，古劍澀亦雄。知君方少年，少年懷古風。藏書拄屋脊，不惜與凡聾。我願拜少年，師之學崇崇。從他笑為矯，矯善亦可宗。,
亂離,孟郊,天下無義劍，中原多瘡痍。哀哀陸大夫，正直神反欺。子路已成血，嵇康今尚嗤。為君每一慟，如劍在四肢。折羽不復飛，逝水不復歸。直鬆摧高柯，弱蔓將何依。朝為春日歡，夕為秋日悲。淚下無尺寸，紛紛天雨絲。積怨成疾疹，積恨成狂痴。怨草豈有邊，恨水豈有涯。怨恨馳我心，茫茫日何之。,
乙酉歲舍弟扶侍歸興義莊居後獨止舍待替人,孟郊,誰言舊居止，主人忽成客。僮僕強與言，相懼終脈脈。出亦何所求，入亦何所索。飲食迷精粗，衣裳失寬窄。迴風卷閒簟，新月生空壁。士有百役身，官無一姓宅。丈夫恥自飾，衰須從颯白。蘭交早已謝，榆景徒相迫。惟予心中鏡，不語光歷歷。,
戲贈無本,孟郊,長安秋聲幹，木葉相號悲。瘦僧臥冰凌，嘲詠含金痍。金痍非戰痕，峭病方在茲。詩骨聳東野，詩濤湧退之。有時踉蹌行，人驚鶴阿師。可惜李杜死，不見此狂痴。燕僧聳聽詞，袈裟喜新翻。北嶽厭利殺，玄功生微言。天高亦可飛，海廣亦可源。文章杳無底，劚掘誰能根。夢靈彷彿到，對我方與論。拾月鯨口邊，何我免為吞。燕僧擺造化，萬有隨手奔。補綴雜霞衣，笑傲諸貴門。將明文在身，亦爾道所存。朔雪凝別句，朔風飄徵魂。再期嵩少遊，一訪蓬蘿村。春草步步綠，春山日日暄。遙鶯相應吟，晚聽恐不繁。相思塞心胸，高逸難攀援。,
寄陝府鄧給事,孟郊,陝城臨大道，館宇屹幾鮮。候謁隨芳語，鏗詞芬蜀箋。從來鏡目下，見盡道心前。自謂古詩量，異將新學偏。戇人年六十，每月請三千。不敢等閒用，願為長壽錢。非關亦潔爾，將以救羸然。孤省痴皎皎，默吟寫綿綿。病書憑晝日，驛信寄宵鞭。疾訴將何諭，肆鱗今倒懸。塵鯉見枯浪，土鬣思幹泉。感感無緒蕩，愁愁作□邊。貞元文祭酒，比謹學韋玄。滿坐風無雜，當朝雅獨全。見知囑徐孺，賞句類陶淵。一顧生鴻羽，再言將鶴翩。宣揚隘車馬，君子湊駢闐。曾是此同眷，至今應賜憐。磨墨零落淚，楷字貢仁賢。,
答友人,孟郊,白日照清水，淺深無隱姿。君子業高文，懷抱多正思。砥行碧山石，結交青松枝。碧山無轉易，青松難傾移。落落出俗韻，琅琅大雅詞。自非隨氏掌，明月安能持。千里不可倒，一返無近期。如何非意中，良覿忽在茲。道語必疏淡，儒風易凌遲。願存堅貞節，勿為霜霰欺。,
答盧仝,孟郊,楚屈入水死，詩孟踏雪僵。直氣苟有存，死亦何所妨。日劈高查牙，清稜含冰漿。前古後古冰，與山氣勢強。閃怪千石形，異狀安可量。有時春鏡破，百道聲飛揚。潛仙不足言，朗客無隱腸。為君傾海宇，日夕多文章。天下豈無緣，此山雪昂藏。煩君前致詞，哀我老更狂。狂歌不及狂，歌聲緣鳳凰。鳳兮何當來，消我孤直瘡。君文真鳳聲，宣隘滿鏗鏘。洛友零落盡，逮茲悲重傷。獨自奮異骨，將騎白角翔。再三勸莫行，寒氣有刀槍。仰慚君子多，慎勿作芬芳。,
春日同韋郎中使君送鄒儒立少府扶侍赴雲陽,孟郊,離思著百草，綿綿生無窮。側聞畿甸秀，三振詞策雄。太守不韻俗，諸生皆變風。郡齋敞西清，楚瑟驚南鴻。海畔帝城望，雲陽天色中。酒酣正芳景，詩綴新碧叢。服彩老萊並，侍車江革同。過隋柳憔悴，入洛花蒙籠。高步詎留足，前程在層空。獨慚病鶴羽，飛送力難崇。,
送李翱習之,孟郊,習之勢翩翩，東南去遙遙。贈君雙履足，一為上皋橋。皋橋路逶迤，碧水清風飄。新秋折藕花，應對吳語嬌。千巷分淥波，四門生早潮。湖榜輕嫋嫋，酒旗高寥寥。小時屐齒痕，有處應未銷。舊憶如霧星，怳見於夢消。言之燒人心，事去不可招。獨孤宅前曲，箜篌醉中謠。壯年俱悠悠，逮茲各焦焦。執手復執手，唯道無枯凋。,
雜曲歌辭·傷歌行,孟郊,眾毒蔓貞鬆，一枝難久榮。豈知黃庭客，仙骨生不成。春色舍芳蕙，秋風繞枯莖。彈琴不成曲，始覺知音傾。館月改舊照，吊賓寫餘情。還舟空江上，波浪送銘旌。,
怨別,孟郊,一別一回老，志士白髮早。在富易為容，居貧難自好。沉憂損性靈，服藥亦枯槁。秋風遊子衣，落日行遠道。君問去何之，賤身難自保。,
子慶詩,孟郊,王家事已奇，孟氏慶無涯。獻子還生子，羲之又有之。鳳兮且莫嘆，鯉也會聞詩。小小豫章甲，纖纖玉樹姿。人來唯仰乳，母抱未知慈。我欲揀其養，放麛者是誰。,
江邑春霖奉贈陳侍御,孟郊,江上花木凍，雨中零落春。應由放忠直，在此成漂淪。嘉豔皆損汙，好音難殷勤。天涯多遠恨，雪涕盈芳辰。坐哭青草上，臥吟幽水濱。興言念風俗，得意唯波鱗。枕蓆病流溼，檐楹若飛津。始知吳楚水，不及京洛塵。風浦蕩歸棹，泥陂陷徵輪。兩途日無遂，相贈唯沾巾。,
夏日謁智遠禪師,孟郊,吾師當幾祖，說法雲無空。禪心三界外，宴坐天地中。院靜鬼神去，身與草木同。因知護王國，滿鉢盛毒龍。抖擻塵埃衣，謁師見真宗。何必千萬劫，瞬息去樊籠。盛夏火為日，一堂十月風。不得為弟子，名姓掛儒宮。,
病客吟,孟郊,主人夜呻吟，皆入妻子心。客子晝呻吟，徒為蟲鳥音。妻子手中病，愁思不復深。僮僕手中病，憂危獨難任。丈夫久漂泊，神氣自然沉。況於滯疾中，何人免噓。大海亦有涯，高山亦有岑。沉憂獨無極，塵淚互盈襟。,
憑周況先輩於朝賢乞茶,孟郊,道意勿乏味，心緒病無悰。蒙茗玉花盡，越甌荷葉空。錦水有鮮色，蜀山饒芳叢。雲根才翦綠，印縫已霏紅。曾向貴人得，最將詩叟同。幸為乞寄來，救此病劣躬。,
上昭成閣不得，於從侄僧悟空院嘆嗟,孟郊,欲上千級閣，問天三四言。未尺數十登，心目風浪翻。手手把驚魄，腳腳踏墜魂。卻流至舊手，傍掣猶欲奔。老病但自悲，古蠹木萬痕。老力安可誇，秋海萍一根。孤叟何所歸，晝眼如黃昏。常恐失好步，入彼市井門。結僧為親情，策竹為子孫。此誠徒切切，此意空存存。一寸地上語，高天何由聞。,
傷春,孟郊,兩河春草海水清，十年征戰城郭腥。亂兵殺兒將女去，二月三月花冥冥。千里無人旋風起，鶯啼燕語荒城裡。春色不揀墓傍株，紅顏皓色逐春去。春去春來那得知，今人看花古人墓，令人惆悵山頭路。,
吊國殤,孟郊,徒言人最靈，白骨亂縱橫。如何當春死，不及群草生。堯舜宰乾坤，器農不器兵。秦漢盜山嶽，鑄殺不鑄耕。天地莫生金，生金人競爭。,
哭李觀,孟郊,志士不得老，多為直氣傷。阮公終日哭，壽命固難長。顏子既殂謝，孔門無輝光。文星落奇曜，寶劍摧修鋩。常作金應石，忽為宮別商。為爾吊琴瑟，斷絃難再張。偏轂不可轉，只翼不可翔。清塵無吹噓，委地難飛揚。此義古所重，此風今則亡。自聞喪元賓，一日八九狂。沉痛此丈夫，驚呼彼穹蒼。我有出俗韻，勞君疾惡腸。知音既已矣，微言誰能彰。旅葬無高墳，栽鬆不成行。哀歌動寒日，贈淚沾晨霜。神理本窅窅，今來更茫茫。何以蕩悲懷，萬事付一觴。,
哀孟雲卿嵩陽荒居,孟郊,慼慼抱幽獨，宴宴沉荒居。不聞新歡笑，但睹舊詩書。藝檗意彌苦，耕山食無餘。定交昔何在，至戚今或疏。薄俗易銷歇，淳風難久舒。秋蕪上空堂，寒槿落枯渠。薙草恐傷蕙，攝衣自理鋤。殘芳亦可餌，遺秀誰忍除。徘徊未能去，為爾涕漣如。,
吊房十五次卿少府,孟郊,日高方得起，獨賞些些春。可惜宛轉鶯，好音與他人。昔年此氣味，還走曲江濱。逢著韓退之，結交方殷勤。蜀客骨目高，聰辯劍戟新。如何昨日歡，今日見無因。英奇一謝世，視聽一為塵。誰言老淚短，淚短沾衣巾。,
落第,孟郊,曉月難為光，愁人難為腸。誰言春物榮，獨見葉上霜。鵰鶚失勢病，鷦鷯假翼翔。棄置復棄置，情如刀劍傷。,
覽崔爽遺文，因紓幽懷,孟郊,墮淚數首文，悲結千里墳。蒼旻且留我，白日空遺君。仙鶴未巢月，衰鳳先墜雲。清風獨起時，舊語如再聞。瑤草罷葳蕤，桂花休氛氳。萬物與我心，相感吳江濆。,
哭劉言史,孟郊,詩人業孤峭，餓死良已多。相悲與相笑，累累其奈何。精異劉言史，詩腸傾珠河。取次抱置之，飛過東溟波。可惜大國謠，飄為四夷歌。常於眾中會，顏色兩切磋。今日果成死，葬襄之洛河。洛岸遠相吊，灑淚雙滂沱。,
越中山水,孟郊,日覺耳目勝，我來山水州。蓬瀛若彷彿，田野如泛浮。碧嶂幾千繞，清泉萬餘流。莫窮合沓步，孰盡派別遊。越水淨難汙，越天陰易收。氣鮮無隱物，目視遠更周。舉俗媚蔥蒨，連冬擷芳柔。菱湖有餘翠，茗圃無荒疇。賞異忽已遠，探奇誠淹留。永言終南色，去矣銷人憂。,
和皇甫判官遊琅琊溪,孟郊,山中琉璃境，物外琅琊溪。房廊逐巖壑，道路隨高低。碧瀨漱白石，翠煙含青蜺。客來暫遊踐，意欲忘簪珪。樹杪燈火夕，雲端鍾梵齊。時同雖可仰，跡異難相攜。唯當清宵夢，彷彿願攀躋。,
汝州南潭陪陸中丞公宴,孟郊,一雨百泉漲，南潭夜來深。分明碧沙底，寫出青天心。遠客洞庭至，因茲滌煩襟。既登飛雲舫，願奏清風琴。高岸立旗戟，潛蛟失浮沉。威稜護斯浸，魍魎逃所侵。山態變初霽，水聲流新音。耳目極眺聽，潺湲與嶔岑。誰言柳太守，空有白蘋吟。,
濟源春,孟郊,太行橫偃脊，百里芳崔巍。濟濱花異顏，枋口雲如裁。新畫彩色溼，上界光影來。深紅縷草木，淺碧珩溯洄。千家門前飲，一道傳禊杯。玉鱗吞金鉤，仙璇琉璃開。樸童茂言語，善俗無驚猜。狂吹寢恆宴，曉清夢先回。治生鮮惰夫，積學多深材。再遊詎癲戇，一洗驚塵埃。,
相和歌辭·雜怨三首,孟郊,夭桃花清晨，遊女紅粉新。夭桃花薄暮，遊女紅粉故。樹有百年花，人無一定顏。花送人老盡，人悲花自閒。貧女鏡不明，寒花日少容。暗蛩有虛織，短線無長縫。浪水不可照，狂夫不可從。浪水多散影，狂夫多異蹤。持此一生薄，空成百恨濃。憶人莫至悲，至悲空自衰。寄人莫翦衣，翦衣未必歸。朝為雙蒂花，暮為四散飛。花落卻繞樹，遊子不顧期。,
雜曲歌辭·古離別二首,孟郊,松山雲繚繞，萍路水分離。雲去有歸日，水分無合時。春芳役雙眼，春色柔四支。楊柳織別愁，千條萬條絲。山川古今路，縱橫無斷絕。來往天地間，人皆有離別。行衣未束帶，中腸已先結。不用看鏡中，自知生白髮。欲陳去留意，聲向言前咽。愁結填心胸，茫茫若為說。荒郊煙莽蒼，曠野風悽切。處處得相隨，人那不如月。,
題韋承總吳王故城下幽居,孟郊,才飽身自貴，巷荒門豈貧。韋生堪繼相，孟子願依鄰。夜思琴語切，晝情茶味新。霜枝留過鵲，風竹掃蒙塵。郢唱一聲發，吳花千片春。對君何所得，歸去覺情真。,
藍溪元居士草堂,孟郊,市井不容義，義歸山谷中。夫君宅鬆桂，招我棲蒙籠。人樸情慮肅，境閒視聽空。清溪宛轉水，修竹徘徊風。木倦採樵子，土勞稼穡翁。讀書業雖異，敦本志亦同。藍岸青漠漠，藍峰碧崇崇。日昏各命酒，寒蛩鳴蕙叢。,
登科居,孟郊,昔日齷齪不足誇，今朝放蕩思無崖。春風得意馬蹄疾，一日看盡長安花。,
懷南嶽隱士,孟郊,見說祝融峰，擎天勢似騰。藏千尋布水，出十八高僧。古路無人跡，新霞吐石稜。終居將爾叟，一一共餘登。千峰映碧湘，真叟此中藏。飯不煮石吃，眉應似髮長。楓杞榰酒甕，鶴蝨落琴床。強效忘機者，斯人尚未忘。,
寄洺州李大夫,孟郊,自從薊師反，中國事紛紛。儒道一失所，賢人多在軍。鳥巢憂迸射，鹿耳駭驚聞。劍折唯恐匣，弓貪不讓勳。方知省事將，動必謝前群。鸛陣常先罷，魚符最晚分。步閒洺水曲，笑激太行雲。詩叟未相識，竹兒爭見君。殷勤越談說，記盡古風文。,
奉報翰林張舍人見遺之詩,孟郊,百蟲笑秋律，清削月夜聞。曉稜視聽微，風剪葉已紛。君子鑑大雅，老人非俊群。收拾古所棄，俯仰補空文。孤韻恥春俗，餘響逸零雰。自然蹈終南，滌暑凌寒氛。巖霰不知午，澗澌鎮含曛。曾是醒古醉，所以多隱淪。江調樂之遠，溪謠生徒新。眾蘊有餘採，寒泉空哀呻。南謝竟莫至，北宋當時珍。賾靈各自異，酌酒誰能均。昔詠多寫諷，今詞詎無因。品鬆何高翠，宮殿沒荒榛。苔趾識巨集制，沙潈遊崩津。忽吟陶淵明，此即羲皇人。心放出天地，形拘在風塵。前賢素行階，夙嗜青山勤。達士立明鏡，朗言為近臣。將期律萬有，傾倒甄無垠。鸑鷟應蟋蟀，絲毫意皆申。況於三千章，哀叩不為神。,
送盧虔端公守復州,孟郊,師曠聽群木，自然識孤桐。正聲逢知音，願出大樸中。知音不韻俗，獨立佔古風。忽掛觸邪冠，逮逐南飛鴻。肅肅太守章，明明華轂熊。商山無平路，楚水有驚潈。日月千里外，光陰難載同。新愁徒自積，良會何由通。,
苦寒吟,孟郊,天寒色青蒼，北風叫枯桑。厚冰無裂文，短日有冷光。敲石不得火，壯陰奪正陽。苦調竟何言，凍吟成此章。,描寫冬天
遠愁曲,孟郊,飄颻何所從，遺冢行未逢。東西不見人，哭向青青松。此地有時盡，此哀無處容。聲翻太白雲，淚洗藍田峰。水涉七八曲，山登千萬重。願邀玄夜月，出視白日蹤。,
送黃構擢第後歸江南,孟郊,澹澹滄海氣，結成黃香才。幼齡思奮飛，弱冠遊靈臺。一鶚顧喬木，眾禽不敢猜。一驥騁長衢，眾獸不敢陪。遂得會風雨，感通如雲雷。至矣小宗伯，確乎心不回。能令幽靜人，聲實喧九垓。卻憶江南道，祖筵花裡開。春風不能別，別罷空徘徊。,
雜曲歌辭·出門行二首,孟郊,長河悠悠去無極，百齡同此可嘆息。秋風白露沾人衣，壯心凋落奪顏色。少年出門將訴誰，川無樑兮路無岐。一聞陌上苦寒奏，使我佇立驚且悲。君今得意厭粱肉，豈復念我貧賤時。海風蕭蕭天雨霜，窮愁獨坐夜何長。驅車舊憶太行險，始知遊子悲故鄉。美人相思隔天闕，長望雲端不可越。手持琅玕欲有贈，愛而不見心斷絕。南山峨峨白石爛，碧海之波浩漫漫。參辰出沒不相待，我欲橫天無羽翰。,
清東曲,孟郊,櫻桃花參差，香雨紅霏霏。含笑競攀折，美人溼羅衣。采采清東曲，明眸豔珪玉。青巾艑上郎，上下看不足。南陽公首詞，編入新樂錄。,
織婦辭,孟郊,夫是田中郎，妾是田中女。當年嫁得君，為君秉機杼。筋力日已疲，不息窗下機。如何織紈素，自著藍縷衣。官家榜村路，更索栽桑樹。,
審交,孟郊,種樹須擇地，惡土變木根。結交若失人，中道生謗言。君子芳桂性，春榮冬更繁。小人槿花心，朝在夕不存。莫躡冬冰堅，中有潛浪翻。唯當金石交，可以賢達論。,
路病,孟郊,病客無主人，艱哉求臥難。飛光赤道路，內火焦肺肝。欲飲井泉竭，欲醫囊用單。稚顏能幾日，壯志忽已殘。人子不言苦，歸書但云安。愁環在我腸，宛轉終無端。,
爛柯石,孟郊,仙界一日內，人間千載窮。雙棋未遍局，萬物皆為空。樵客返歸路，斧柯爛從風。唯餘石橋在，猶自凌丹虹。,
達士,孟郊,四時如逝水，百川皆東波。青春去不還，白髮鑷更多。達人識元化，變愁為高歌。傾產取一醉，富者奈貧何。君看土中宅，富貴無偏頗。,
溧陽秋霽,孟郊,晚雨曉猶在，蕭寥激前階。星星滿衰鬢，耿耿入秋懷。舊識半零落，前心驟相乖。飽泉亦恐醉，惕宦肅如齋。上客處華池，下寮宅枯崖。叩高佔生物，齟齬回難諧。,
列仙文·清虛真人,孟郊,欻駕空清虛，徘徊西華館。瓊輪暨晨抄，虎騎逐煙散。惠風振丹旌，明燭朗八煥。解襟墉房內，神鈴鳴璀璨。棲景若林柯，九弦空中彈。遺我積世憂，釋此千載嘆。怡眄無極已，終夜復待旦。,
擇友,孟郊,獸中有人性，形異遭人隔。人中有獸心，幾人能真識。古人形似獸，皆有大聖德。今人表似人，獸心安可測。雖笑未必和，雖哭未必戚。面結口頭交，肚裡生荊棘。好人常直道，不順世間逆。惡人巧諂多，非義苟且得。若是效真人，堅心如鐵石。不諂亦不欺，不奢復不溺。面無吝色容，心無詐憂惕。君子大道人，朝夕恆的的。,
吊比干墓,孟郊,殷辛帝天下，厭為天下尊。乾剛既一斷，賢愚無二門。佞是福身本，忠是喪己源。餓虎不食子，人無骨肉恩。日影不入地，下埋冤死魂。有骨不為土，應作直木根。今來過此鄉，下馬吊此墳。靜念君臣間，有道誰敢論。,
教坊歌兒,孟郊,十歲小小兒，能歌得朝天。六十孤老人，能詩獨臨川。去年西京寺，眾伶集講筵。能嘶竹枝詞，供養繩床禪。能詩不如歌，悵望三百篇。,
逢江南故晝上人會中鄭方回,孟郊,相逢失意中，萬感因語至。追思東林日，掩抑北邙淚。筐篋有遺文，江山舊清氣。塵生逍遙注，墨故飛動字。荒毀碧澗居，虛無青松位。珠沉百泉暗，月死群象閉。永謝平生言，知音豈容易。,
哭祕書包大監,孟郊,哲人臥病日，賤子泣玉年。常恐寶鏡破，明月難再圓。文字未改素，聲容忽歸玄。始知知音稀，千載一絕弦。舊館有遺琴，清風那復傳。,
下第東歸留別長安知己,孟郊,共照日月影，獨為愁思人。豈知鶗鴂鳴，瑤草不得春。一片兩片雲，千里萬里身。雲歸嵩之陽，身寄江之濱。棄置復何道，楚情吟白蘋。,
遊城南韓氏莊,孟郊,初疑瀟湘水，鎖在朱門中。時見水底月，動搖池上風。清氣潤竹林，白光連虛空。浪簇霄漢羽，岸芳金碧叢。何言數畝間，環泛路不窮。願逐神仙侶，飄然汗漫通。,
招文士飲,孟郊,曹劉不免死，誰敢負年華。文士莫辭酒，詩人命屬花。退之如放逐，李白自矜誇。萬古忽將似，一朝同嘆嗟。何言天道正，獨使地形斜。南士愁多病，北人悲去家。梅芳已流管，柳色未藏鴉。相勸罷吟雪，相從愁飲霞。醒時不可過，愁海浩無涯。,
登華巖寺樓望終南山贈林校書兄弟,孟郊,地脊亞為崖，聳出冥冥中。樓根插迥雲，殿翼翔危空。前山胎元氣，靈異生不窮。勢吞永珍高，秀奪五嶽雄。一望俗慮醒，再登仙願崇。青蓮三居士，晝景真賞同。,
同年春燕,孟郊,少年三十士，嘉會良在茲。高歌搖春風，醉舞摧花枝。意蕩晼晚景，喜凝芳菲時。馬跡攢騕褭，樂聲韻參差。視聽改舊趣，物象含新姿。紅雨花上滴，綠煙柳際垂。淹中講精義，南皮獻清詞。前賢與今人，千載為一期。明鑑有皎潔，澄玉無磷緇。永與沙泥別，各整雲漢儀。盛氣自中積，英名日四馳。塞鴻絕儔匹，海月難等夷。鬱抑忽已盡，親朋樂無涯。幽蘅發空曲，芳杜綿所思。浮跡自聚散，壯心誰別離。願保金石志，無令有奪移。,
羅氏花下奉招陳侍御,孟郊,眼在枝上春，落地成埃塵。不是風流者，誰為攀折人。寧辭波浪闊，莫道往來頻。拾紫豈宜晚，掇芳須及晨。勞收賈生淚，強起屈平身。花下本無俗，酒中別有神。遊蜂不飲故，戲蝶亦爭新。萬物盡如此，過時非所珍。,
題從叔述靈巖山壁,孟郊,換卻世上心，獨起山中情。露衣涼且鮮，雲策高復輕。喜見夏日來，變為鬆景清。每將逍遙聽，不厭颼飀聲。遠念塵末宗，未疏俗間名。桂枝妄舉手，萍路空勞生。仰謝開淨弦，相招時一鳴。,
西上經靈寶觀,孟郊,道士無白髮，語音靈泉清。青松多壽色，白石恆夜明。放步霽霞起，振衣華風生。真文祕中頂，寶氣浮四楹。一片古關路，萬里今人行。上仙不可見，驅策徒西征。,
自商行謁復州盧使君虔,孟郊,一身繞千山，遠作行路人。未遂東吳歸，暫出西京塵。仲宣荊州客，今餘竟陵賓。往跡雖不同，託意皆有因。商嶺莓苔滑，石阪上下頻。江漢沙泥潔，永日光景新。獨淚起殘夜，孤吟望初晨。驅馳竟何事，章句依深仁。,
大隱坊·趙記室俶在職無事,孟郊,卑靜身後老，高動物先摧。方圓水任器，剛勁木成灰。大道母群物，達人腹眾才。時吟堯舜篇，心向無為開。彼隱山萬曲，我隱酒一杯。公庭何所有，日日清風來。,
寄義興小女子,孟郊,江南莊宅淺，所固唯疏籬。小女未解行，酒弟老更痴。家中多吳語，教爾遙可知。山怪夜動門，水妖時弄池。所憂痴酒腸，不解委曲辭。漁妾性崛強，耕童手皴釐。想茲為襁褓，如鳥拾柴枝。我詠元魯山，胸臆流甘滋。終當學自乳，起坐常相隨。,
答晝上人止讒作,孟郊,烈烈鸑鷟吟，鏗鏗琅玕音。梟摧明月嘯，鶴起清風心。渭水不可渾，涇流徒相侵。俗侶唱桃葉，隱士鳴桂琴。子野真遺卻，浮淺藏淵深。,
答姚怤見寄,孟郊,日月不同光，晝夜各有宜。賢哲不苟合，出處亦待時。而我獨迷見，意求異士知。如將舞鶴管，誤向驚鳧吹。大雅難具陳，正聲易漂淪。君有丈夫淚，泣人不泣身。行吟楚山玉，義淚沾衣巾。,
酬李侍御書記秋夕雨中病假見寄,孟郊,秋風繞衰柳，遠客聞雨聲。重茲阻良夕，孤坐唯積誠。果枉移疾詠，中含嘉慮明。洗滌煩濁盡，視聽昭曠生。未覺衾枕倦，久為章奏嬰。達人不寶藥，所保在閒情。,
送別崔寅亮下第,孟郊,天地唯一氣，用之自偏頗。憂人成苦吟，達士為高歌。君子識不淺，桂枝憂更多。歲晏期攀折，時歸且婆娑。素質如削玉，清詞若傾河。虯龍未化時，魚鱉同一波。去矣當自適，故鄉饒薜蘿。,
送從叔校書簡南歸,孟郊,長安別離道，宛在東城隅。寒草根未死，愁人心已枯。促促水上景，遙遙天際途。生隨昏曉中，皆被日月驅。北騎達山嶽，南帆指江湖。高蹤一超越，千里在須臾。,
送盧汀侍御歸天德幕,孟郊,仲宣領騎射，結束皆少年。匹馬黃河岸，射鵰清霜天。旌旗防日北，道路上雲巔。古雪無銷鑠，新冰有堆填。清溪徒聳誚，白璧自招賢。豈比重恩者，閉門方獨全。,
同溧陽宰送孫秀才,孟郊,廢瑟難為弦，南風難為歌。幽幽拙疾中，忽忽浮夢多。清韻始嘯侶，雅言相與和。訟閒每往招，祖送奈若何。牽苦強為贈，邦邑光峨峨。,
覆巢行,孟郊,荒城古木枝多枯，飛禽嗷嗷朝哺雛。枝傾巢覆雛墜地，烏鳶下啄更相呼。陽和發生均孕育，鳥獸有情知不足。枝危巢小風雨多，未容長成已先覆。靈枝珍木滿上林，鳳巢阿閣重且深。爾今所託非本地，烏鳶何得同爾心。,
黃雀吟,孟郊,黃雀舞承塵，倚恃主人仁。主人忽不仁，買彈彈爾身。何不遠飛去，蓬蒿正繁新。蒿粒無人爭，食之足為珍。莫覷翻車粟，覷翻罪有因。黃雀不知言，贈之徒殷勤。,
和錢侍郎甘露,孟郊,玄天何以言，瑞露青松繁。忽見垂書跡，還驚湧澧源。春枝晨嫋嫋，香味曉翻翻。子禮忽來獻，臣心固易敦。清風惜不動，薄霧肯蒙昏。嘉晝色更晶，仁慈久乃存。一方難獨佔，天下恐爭論。側聽飛中使，重榮華德門。從公樂萬壽，餘慶及兒孫。,
寓言,孟郊,誰言碧山曲，不廢青松直。誰言濁水泥，不汙明月色。我有鬆月心，俗騁風霜力。貞明既如此，摧折安可得。,
贈農人,孟郊,勸爾勤耕田，盈爾倉中粟。勸爾伐桑株，減爾身上服。清霜一委地，萬草色不綠。狂飆一入林，萬葉不著木。青春如不耕，何以自結束。,
勸友,孟郊,至白涅不緇，至交淡不疑。人生靜躁殊，莫厭相箴規。膠漆武可接，金蘭文可思。堪嗟無心人，不如松柏枝。,
列仙文·方諸青童君,孟郊,大霞霏晨暉，元氣無常形。玄轡飛霄外，八景乘高清。手把玉皇袂，攜我晨中生。玄庭自嘉會，金書拆華名。賢女密所妍，相期洛水輧。,
聽藍溪僧為元居士說維摩經,孟郊,古樹少枝葉，真僧亦相依。山木自曲直，道人無是非。手持維摩偈，心向居士歸。空景忽開霽，雪花猶在衣。洗然水溪晝，寒物生光輝。,
喜符郎詩有天縱,孟郊,念符不由級，屹得文章階。白玉抽一毫，綠珉已難排。偷筆作文章，乞墨潛磨揩。海鯨始生尾，試擺蓬壺渦。幸當禁止之，勿使恣狂懷。自悲無子嗟，喜妒雙喈喈。,
寒地百姓吟,孟郊,無火炙地眠，半夜皆立號。冷箭何處來，棘針風騷勞。霜吹破四壁，苦痛不可逃。高堂搥鍾飲，到曉聞烹炮。寒者願為蛾，燒死彼華膏。華膏隔仙羅，虛繞千萬遭。到頭落地死，踏地為遊遨。遊遨者是誰，君子為鬱陶。,
李少府廳吊李元賓遺字,孟郊,零落三四字，忽成千萬年。那知冥寞客，不有補亡篇。斜月吊空壁，旅人難獨眠。一生能幾時，百慮來相煎。慼慼故交淚，幽幽長夜泉。已矣難重言，一言一潸然。,
悼吳興湯衡評事,孟郊,君生霅水清，君歿霅水渾。空令骨肉情，哭得白日昏。大夜不復曉，古鬆長閉門。琴絃綠水絕，詩句青山存。昔為芳春顏，今為荒草根。獨問冥冥理，先儒未曾言。,
哭盧貞國,孟郊,一別難與期，存亡易寒燠。下馬入君門，聲悲不成哭。自能富才藝，當冀深榮祿。皇天負我賢，遺恨至兩目。平生嘆無子，家家親相囑。,
再下第,孟郊,一夕九起嗟，夢短不到家。兩度長安陌，空將淚見花。,
下第東南行,孟郊,越風東南清，楚日瀟湘明。試逐伯鸞去，還作靈均行。江蘺伴我泣，海月投人驚。失意容貌改，畏途性命輕。時聞喪侶猿，一叫千愁並。,
嘆命,孟郊,三十年來命，唯藏一卦中。題詩還問易，問易蒙復蒙。本望文字達，今因文字窮。影孤別離月，衣破道路風。歸去不自息，耕耘成楚農。,
初於洛中選,孟郊,塵土日易沒，驅馳力無餘。青雲不我與，白首方選書。宦途事非遠，拙者取自疏。終然戀皇邑，誓以結吾廬。帝城富高門，京路繞勝居。碧水走龍蛇，蜿蜒繞庭除。尋常異方客，過此亦踟躕。,
遊終南龍池寺,孟郊,飛鳥不到處，僧房終南巔。龍在水長碧，雨開山更鮮。步出白日上，坐依清溪邊。地寒鬆桂短，石險道路偏。晚磬送歸客，數聲落遙天。,
喜與長文上人宿李秀才小山池亭,孟郊,燈盡語不盡，主人庭砌幽。柳枝星影曙，蘭葉露華浮。塊嶺笑群岫，片池輕眾流。更聞清淨子，逸唱頗難儔。,
春集越州皇甫秀才山亭,孟郊,嘉賓在何處，置亭春山巔。顧餘寂寞者，謬廁芳菲筵。視聽日澄澈，聲光坐連綿。晴湖瀉峰嶂，翠浪多萍蘚。何以逞高志，為君吟秋天。,
遊枋口,孟郊,一步復一步，出行千里幽。為取山水意，故作寂寞遊。太行青巔高，枋口碧照浮。明明無底鏡，泛泛忘機鷗。老逸不自限，病狂不可週。恣閒饒淡薄，怠玩多淹留。芳物競晼晚，綠梢掛新柔。和友鶯相繞，言語亦以稠。始知萬類然，靜躁難相求。聳我殘病骨，健如一仙人。鏡中照千里，鏡浪洞百神。此神日月華，不作尋常春。三十夜皆明，四時晝恆新。鳥聲盡依依，獸心亦忻忻。澄幽出所怪，閃異坐微絪。可來複可來，此地靈相親。,
與王二十一員外涯遊昭成寺,孟郊,洛友寂寂約，省騎霏霏塵。遊僧步晚磬，話茗含芳春。瑤策冰入手，粉壁畫瑩神。赬廓芙蓉霽，碧殿琉璃勻。玄講島嶽盡，淵詠文字新。屢笑寒竹宴，況接青雲賓。顧慚餘眷下，衰瘵嬰殘身。,
嵩少,孟郊,沙彌舞袈裟，走向躑躅飛。閒步亦惺惺，芳援相依依。噎塞春咽喉，蜂蝶事光輝。群嬉且已晚，孤引將何歸。流豔去不息，朝英亦疏微。,
北郭貧居,孟郊,進乏廣莫力，退為蒙籠居。三年失意歸，四向相識疏。地僻草木壯，荒條扶我廬。夜貧燈燭絕，明月照吾書。欲識貞靜操，秋蟬飲清虛。,
新卜清羅幽居奉獻陸大夫,孟郊,黔婁住何處，仁邑無餒寒。豈悟舊羈旅，變為新閒安。二傾有餘食，三農行可觀。籠禽得高巢，轍鮒還層瀾。翳翳桑柘墟，紛紛田裡歡。兵戈忽消散，耦耕非艱難。嘉木偶良酌，芳陰庇清彈。力農唯一事，趣世徒萬端。靜覺本相厚，動為末所殘。此外有餘暇，鋤荒出幽蘭。,
題韋少保靜恭宅藏書洞,孟郊,高意合天制，自然狀無窮。仙華凝四時，玉蘚生數峰。書祕漆文字，匣藏金蛟龍。閒為氣候肅，開作雲雨濃。洞隱諒非久，巖夢誠必通。將綴文士集，貫就真珠叢。,
獨宿峴首憶長安故人,孟郊,月迥無隱物，況復大江秋。江城與沙村，人語風颼飀。峴亭當此時，故人不同遊。故人在長安，亦可將夢求。,
投贈張端公,孟郊,君子量不極，胸吞百川流。嫉邪霜氣直，問俗春辭柔。日戶晝輝靜，月杯夜景幽。詠驚芙蓉發，笑激風飈秋。鸞步獨無侶，鶴音仍寡儔。幸沾分寸顧，散此千萬憂。,
大隱坊·章仇將軍良棄功守貧,孟郊,飲君江海心，詎能辨淺深。挹君山嶽德，誰能齊嶔岑。東海精為月，西嶽氣凝金。進則萬景晝，退則群物陰。我欲薦此言，天門峻沉沉。風飈亦感激，為我颼飀吟。,
憶周秀才、素上人，時聞各在一方,孟郊,東西分我情，魂夢安能定。野客雲作心，高僧月為性。浮雲自高閒，明月常空淨。衣敝得古風，居山無俗病。吟聽碧雲語，手把青松柄。羨爾欲寄書，飛禽杳難倩。,
寄院中諸公,孟郊,奕奕秋水傍，駸駸綠雲蹄。月仙有高曜，靈鳳無卑棲。翠色繞雲谷，碧華凝月溪。竹林遞歷覽，雲寺行攀躋。冠豸猶屈蠖，匣龍期剸犀。千山驚月曉，百里聞霜鼙。戎府多秀異，謝公期相攜。因之仰群彥，養拙固難齊。,
寄盧虔使君,孟郊,霜露再相換，遊人猶未歸。歲新月改色，客久線斷衣。有鶴冰在翅，竟久力難飛。千家舊素沼，昨日生綠輝。春色若可借，為君步芳菲。,
送諫議十六叔至孝義渡後奉寄,孟郊,曉渡明鏡中，霞衣相飄颻。浪鳧驚亦雙，蓬客將誰僚。別飲孤易醒，離憂壯難銷。文清雖無敵，儒貴不敢驕。江吏捧紫泥，海旗剪紅蕉。分明太守禮，跨躡毗陵橋。伊洛去未回，遐矚空寂寥。,
至孝義渡寄鄭軍事唐二十五,孟郊,咫尺不得見，心中空嗟嗟。官街泥水深，下腳道路斜。嵩少玉峻峻，伊雒碧華華。岸亭當四迥，詩老獨一家。洧叟何所如，鄭石唯有些。何當來說事，為君開流霞。,
送曉公歸庭山,孟郊,庭山何崎嶇，寺路緣翠微。秋霽山盡出，日落人獨歸。雲生高高步，泉灑田田衣。枯巢無還羽，新木有爭飛。茲焉不可繼，夢寐空清輝。,
山中送從叔簡,孟郊,莫以手中瓊，言邀世上名。莫以山中跡，久向人間行。松柏有霜操，風泉無俗聲。應憐枯朽質，驚此別離情。,
送蕭鍊師入四明山,孟郊,閒於獨鶴心，大於高鬆年。迥出萬物表，高棲四明巔。千尋直裂峰，百尺倒瀉泉。絳雪為我飯，白雲為我田。靜言不語俗，靈蹤時步天。,
送草書獻上人歸廬山,孟郊,狂僧不為酒，狂筆自通天。將書雲霞片，直至清明巔。手中飛黑電，象外瀉玄泉。萬物隨指顧，三光為迴旋。聚書雲霮，洗硯山晴鮮。ɑ忽怒畫蛇虺，噴然生風煙。江人願停筆，驚浪恐傾船。,
貧女詞寄從叔先輩簡,孟郊,蠶女非不勤，今年獨無春。二月冰雪深，死盡萬木身。時令自逆行，造化豈不仁。仰企碧霞仙，高控滄海雲。永別勞苦場，飄颻遊無垠。,
張徐州席送岑秀才,孟郊,振振芝蘭步，升自君子堂。泠泠鬆桂吟，生自楚客腸。羈鳥無定棲，驚蓬在他鄉。去茲門館閒，即彼道路長。雨餘山川淨，麥熟草木涼。楚淚滴章句，京塵染衣裳。贈君無餘佗，久要不可忘。,
望遠曲,孟郊,朝朝候歸信，日日登高臺。行人未去植庭梅，別來三見庭花開。庭花開盡復幾時，春光駘蕩阻佳期。愁來望遠煙塵隔，空憐綠鬢風吹白。何當歸見遠行客。.,
退居,孟郊,退身何所食，敗力不能閒。種稻耕白水，負薪斫青山。眾聽喜巴唱，獨醒愁楚顏。日暮靜歸時，幽幽扣鬆關。,
春雨後,孟郊,昨夜一霎雨，天意蘇群物。何物最先知，虛庭草爭出。,
崢嶸嶺,孟郊,疏鑿順高下，結構橫煙霞。坐嘯郡齋肅，玩奇石路斜。古樹浮綠氣，高門結朱華。始見崢嶸狀，仰止逾可嘉。,
列仙文·金母飛空歌,孟郊,駕我八景輿，欻然入玉清。龍群拂霄上，虎旗攝朱兵。逍遙三絃際，萬流無暫停。哀此去留會，劫盡天地傾。當尋無中景，不死亦不生。體彼自然道，寂觀合大冥。南嶽挺直幹，玉英曜穎精。有任靡期事，無心自虛靈。嘉會絳河內，相與樂朱英。,
魏博田興尚書聽嫂命不立非夫人詩,孟郊,君子耽古禮，如饞魚吞鉤。昨聞敬嫂言，掣心東北流。魏博田尚書，與禮相綢繆。善詞聞天下，一日一再周。,
吊盧殷,孟郊,詩人多清峭，餓死抱空山。白雲既無主，飛出意等閒。久病床蓆屍，護喪童僕孱。故書窮鼠齧，狼藉一室間。君歸新鬼鄉，我面古玉顏。羞見入地時，無人叫追攀。百泉空相吊，日久哀潺潺。唧唧復唧唧，千古一月色。新新復新新，千古一花春。邙風噫孟郊，嵩秋葬盧殷。北邙前後客，相吊為埃塵。北邙棘針草，淚根生苦辛。煙火不自暖，筋力早已貧。幽薦一杯泣，瀉之清洛濱。添為斷腸聲，愁殺長別人。棘針風相號，破碎諸苦哀。苦哀不可聞，掩耳亦入來。哭弦多煎聲，恨涕有餘摧。噫貧氣已焚，噫死心更灰。夢世浮閃閃，淚波深洄洄。薤歌一以去，蒿閉不復開。登封草木深，登封道路微。日月不與光，莓苔空生衣。可憐無子翁，蚍蜉緣病肌。攣臥歲時長，漣漣但幽噫。幽噫虎豹聞，此外相訪稀。至親唯有詩，抱心死有歸。河南韓先生，後君作因依。磨一片嵌巖，書千古光輝。賢人無計校，生苦死徒誇。他名潤子孫，君名潤泥沙。可惜千首文，閃如一朝花。零落難苦言，起坐空驚嗟。耳聞陋巷生，眼見魯山君。餓死始有名，餓名高氛氳。戇叟老壯氣，感之為憂雲。所憂唯一泣，古今相紛紛。平生與君說，逮此俱云云。初識漆鬢髮，爭為新文章。夜踏明月橋，店飲吾曹床。醉啜二杯釀，名鬱一縣香。寺中摘梅花，園裡翦浮芳。高嗜綠蔬羹，意輕肥膩羊。吟哦無滓韻，言語多古腸。白首忽然至，盛年如偷將。清濁俱莫追，何須罵滄浪。前賢多哭酒，哭酒免哭心。後賢試銜之，哀至無不深。少年哭酒時，白髮亦已侵。老年哭酒時，聲韻隨生沉。寄言哭酒賓，勿作登封音。登封徒放聲，天地竟難尋。同人少相哭，異類多相號。始知禽獸痴，卻至天然高。非子病無淚，非父念莫勞。如何裁親疏，用禮如用刀。孤喪鮮匍匐，閉哀抱鬱陶。煩他手中葬，誠信焉能褒。嗟嗟無子翁，死棄如脫毛。聖人哭賢人，骨化氣為星。文章飛上天，列宿增晶熒。前古文可數，今人文亦靈。高名稱謫仙，升降曾莫停。有文死更香，無文生亦腥。為君鏗好辭，永傳作謐寧。,
長安旅情,孟郊,盡說青雲路，有足皆可至。我馬亦四蹄，出門似無地。玉京十二樓，峨峨倚青翠。下有千朱門，何門薦孤士。,
懊惱,孟郊,惡詩皆得官，好詩空抱山。抱山冷殑殑，終日悲顏顏。好詩更相嫉，劍戟生牙關。前賢死已久，猶在咀嚼間。以我殘杪身，清峭養高閒。求閒未得閒，眾誚瞋虤虤。,
夜集汝州郡齋聽陸僧辯彈琴,孟郊,康樂寵詞客，清宵意無窮。徵文北山外，借月南樓中。千里愁並盡，一樽歡暫同。胡為戛楚琴，淅瀝起寒風。,
浮石亭,孟郊,曾是風雨力，崔巍漂來時。落星夜皎潔，近榜朝逶迤。翠瀲遞明滅，清潈瀉欹危。況逢蓬島仙，會合良在茲。,
旅次洛城東水亭,孟郊,水竹色相洗，碧花動軒楹。自然逍遙風，盪滌浮競情。霜落葉聲燥，景寒人語清。我來招隱亭，衣上塵暫輕。,
題陸鴻漸上饒新開山舍,孟郊,驚彼武陵狀，移歸此巖邊。開亭擬貯雲，鑿石先得泉。嘯竹引清吹，吟花成新篇。乃知高潔情，擺落區中緣。,
蘇州崑山惠聚寺僧房,孟郊,昨日到上方，片雲掛石床。錫杖莓苔青，袈裟松柏香。晴磬無短韻，古燈含永光。有時乞鶴歸，還訪逍遙場。,
寒溪,孟郊,霜洗水色盡，寒溪見纖鱗。幸臨虛空鏡，照此殘悴身。潛滑不自隱，露底瑩更新。豁如君子懷，曾是危陷人。始明淺俗心，夜結朝已津。淨漱一掬碧，遠消千慮塵。始知泥步泉，莫與山源鄰。洛陽岸邊道，孟氏莊前溪。舟行素冰折，聲作青瑤嘶。綠水結綠玉，白波生白珪。明明寶鏡中，物物天照齊。仄步下危曲，攀枯聞孀啼。霜芬稍稍歇，凝景微茫齊。痴坐直視聽，戇行失蹤蹊。岸童劚棘勞，語言多悲悽。曉飲一杯酒，踏雪過清溪。波瀾凍為刀，剸割鳧與鷖。宿羽皆翦棄，血聲沉沙泥。獨立欲何語，默唸心酸嘶。凍血莫作春，作春生不齊。凍血莫作花，作花發孀啼。幽幽棘針村，凍死難耕犁。篙工磓玉星，一路隨迸螢。朔凍哀徹底，獠饞詠潛鯹。冰齒相磨齧，風音酸鐸鈴。清悲不可逃，洗出纖悉聽。碧瀲卷已盡，彩縷飛飄零。下躡滑不定，上棲折難停。哮嘐呷喢冤，仰訴何時寧。一曲一直水，白龍何鱗鱗。凍飆雜碎號，齏音坑谷辛。柧椾吃無力，飛走更相仁。猛弓一折弦，餘喘爭來賓。大嚴此之立，小殺不復陳。皎皎何皎皎，氤氳復氤氳。瑞晴刷日月，高碧開星辰。獨立兩腳雪，孤吟千慮新。天欃徒昭昭，箕舌虛齗齗。堯聖不聽汝，孔微亦有臣。諫書竟成章，古義終難陳。因凍死得食，殺風仍不休。以兵為仁義，仁義生刀頭。刀頭仁義腥，君子不可求。波瀾抽劍冰，相劈如仇讎。尖雪入魚心，魚心明愀愀。恍如罔兩說，似訴割切由。誰使異方氣，入此中土流。翦盡一月春，閉為百穀幽。仰懷新霽光，下照疑憂愁。溪老哭甚寒，涕泗冰珊珊。飛死走死形，雪裂紛心肝。劍刃凍不割，弓弦強難彈。常聞君子武，不食天殺殘。劚玉掩骼胔，吊瓊哀闌干。溪風擺餘凍，溪景銜明春。玉消花滴滴，虯解光鱗鱗。懸步下清曲，消期濯芳津。千里冰裂處，一勺暖亦仁。凝精互相洗，漪漣競將新。忽如劍瘡盡，初起百戰身。,
泛黃河,孟郊,誰開崑崙源，流出混沌河。積雨飛作風，驚龍噴為波。湘瑟颼飀弦，越賓嗚咽歌。有恨不可洗，虛此來經過。,
夢澤中行,孟郊,楚山爭蔽虧，日月無全輝。楚路饒回惑，旅人有迷歸。騏驥思北首，鷓鴣願南飛。我懷京洛遊，未厭風塵衣。,
贈別崔純亮,孟郊,食薺腸亦苦，強歌聲無歡。出門即有礙，誰謂天地寬。有礙非遐方，長安大道傍。小人智慮險，平地生太行。鏡破不改光，蘭死不改香。始知君子心，交久道益彰。君心與我懷，離別俱回遑。譬如浸櫱泉，流苦已日長。忍泣目易衰，忍憂形易傷。項籍豈不壯，賈生豈不良。當其失意時，涕泗各沾裳。古人勸加餐，此餐難自強。一飯九祝噎，一嗟十斷腸。況是兒女怨，怨氣凌彼蒼。彼蒼若有知，白日下清霜。今朝始驚歎，碧落空茫茫。,
獻漢南樊尚書,孟郊,天下昔崩亂，大君識賢臣。眾木盡搖落，始見竹色真。兵勢走山嶽，陽光潛埃塵。心開玄女符，面縛清波人。異俗既從化，澆風亦歸淳。自公理斯郡，寒谷皆變春。旗影卷赤電，劍鋒匣青鱗。如何嵩高氣，作鎮楚水濱。雲鏡忽開霽，孤光射無垠。乃知尋常鑑，照影不照神。,
春夜憶蕭子真,孟郊,半夜不成寐，燈盡又無月。獨向階前立，子規啼不歇。況我有金蘭，忽爾為胡越。爭得明鏡中，久長無白髮。,
宿空侄院寄澹公,孟郊,夜坐冷竹聲，二三高人語。燈窗看律鈔，小師別為侶。雪檐晴滴滴，茗碗華舉舉。磬音多風飈，聲韻聞江楚。官街不相隔，詩思空愁予。明日策杖歸，去住兩延佇。,
答盧虔故園見寄,孟郊,訪舊無一人，獨歸清雒春。花聞哭聲死，水見別容新。亂後故鄉宅，多為行路塵。因悲楚左右，謗玉不知珉。,
汝墳蒙從弟楚材見贈，時郊將入秦，楚材適楚,孟郊,朝為主人心，暮為行客吟。汝水忽悽咽，汝風流苦音。北闕秦門高，南路楚石深。分淚灑白日，離腸繞青岑。何以寄遠懷，黃鶴能相尋。,
同從叔簡酬盧殷少府,孟郊,梅尉吟楚聲，竹風為悽清。深虛冰在性，高潔雲入情。借水洗閒貌，寄蕉書逸名。羞將片石文，鬥此雙瓊英。,
山中送從叔簡赴舉,孟郊,石根百尺杉，山眼一片泉。倚之道氣高，飲之詩思鮮。於此逍遙場，忽奏別離弦。卻笑薜蘿子，不同鳴躍年。,
送溫初下第,孟郊,日落濁水中，夜光誰能分。高懷無近趣，清抱多遠聞。欲識丈夫志，心藏孤岳雲。長安風塵別，咫尺不見君。,
同晝上人送郭秀才江南尋兄弟,孟郊,地上春色生，眼前詩彩明。手攜片寶月，言是高僧名。溪轉萬曲心，水流千里聲。飛鳴向誰去，江鴻弟與兄。,
同茅郎中使君送河南裴文學,孟郊,河南有歸客，江風繞行襟。送君無塵聽，舞鶴清瑟音。菱蔓綴楚棹，日華正嵩岑。如何謝文學，還起會雲吟。,
送丹霞子阮芳顏上人歸山,孟郊,鬆色不肯秋，玉性不可柔。登山須正路，飲水須直流。倩鶴附書信，索雲作衣裘。仙村莫道遠，枉策招交遊。,
送超上人歸天台,孟郊,天台山最高，動躡赤城霞。何以靜雙目，掃山除妄花。何以潔其性，濾泉去泥沙。靈境物皆直，萬鬆無一斜。月中見心近，雲外將俗賒。山獸護方丈，山猿捧袈裟。遺身獨得身，笑我牽名華。,
古別曲,孟郊,山川古今路，縱橫無斷絕。來往天地間，人皆有離別。行衣未束帶，中腸已先結。不用看鏡中，自知生白髮。欲陳去留意，聲向言前咽。愁結填心胸，茫茫若為說。荒郊煙莽蒼，曠野風悽切。處處得相隨，人那不如月。,
衰鬆,孟郊,近世交道衰，青松落顏色。人心忌孤直，木性隨改易。既摧棲日干，未展擎天力。終是君子材，還思君子識。,
傷時,孟郊,常聞貧賤士之常，嗟爾富者莫相笑。男兒得路即榮名，邂逅失途成不調。古人結交而重義，今人結交而重利。勸人一種種桃李，種亦直須遍天地。一生不愛囑人事，囑即直須為生死。我亦不羨季倫富，我亦不笑原憲貧。有財有勢即相識，無財無勢同路人。因知世事皆如此，卻向東溪臥白雲。,
罪鬆,孟郊,雖為青松姿，霜風何所宜。二月天下樹，綠於青松枝。勿謂賢者喻，勿謂愚者規。伊呂代封爵，夷齊終身飢。彼曲既在斯，我正實在茲。涇流合渭流，清濁各自持。天令設四時，榮衰有常期。榮合隨時榮，衰合隨時衰。天令既不從，甚不敬天時。鬆乃不臣木，青青獨何為。,
姑蔑城,孟郊,勁越既成土，強吳亦為墟。皇風一已被，茲邑信平居。撫俗觀舊跡，行春布新書。興亡意何在，綿嘆空躊躕。,
勸酒,孟郊,白日無定影，清江無定波。人無百年壽，百年復如何。堂上陳美酒，堂下列清歌。勸君金曲卮，勿謂朱顏酡。松柏歲歲茂，丘陵日日多。君看終南山，千古青峨峨。,
訪嵩陽道士不遇,孟郊,先生五兵遊，文焰藏金鼎。日下鶴過時，人間空落影。常言一粒藥，不墮生死境。何當列禦寇，去問仙人請。,
自嘆,孟郊,愁與發相形，一愁白數莖。有發能幾多，禁愁日日生。古若不置兵，天下無戰爭。古若不置名，道路無欹傾。太行聳巍峨，是天產不平。黃河奔濁浪，是天生不清。四蹄日日多，雙輪日日成。二物不在天，安能免營營。,
吊元魯山,孟郊,搏鷙有餘飽，魯山長飢空。豪人飫鮮肥，魯山飯蒿蓬。食名皆霸官，食力乃堯農。君子恥新態，魯山與古終。天璞本平一，人巧生異同。魯山不自剖，全璞竟沒躬。自剖多是非，流濫將何歸。奔競立詭節，凌侮爭怪輝。五常坐銷鑠，萬類隨衰微。以茲見魯山，道蹇無所依。君子不自蹇，魯山蹇有因。苟含天地秀，皆是天地身。天地蹇既甚，魯山道莫伸。天地氣不足，魯山食更貧。始知補元化，竟須得賢人。賢人多自霾，道理與俗乖。細功不敢言，遠韻方始諧。萬物飽為飽，萬人懷為懷。一聲苟失所，眾憾來相排。所以元魯山，飢衰難與偕。遠階無近級，造次不可升。賢人潔腸胃，寒日空澄凝。血誓竟訛謬，膏明易煎蒸。以之驅魯山，疏跡去莫乘。言從魯山宦，盡化堯時心。豺狼恥狂噬，齒牙閉霜金。競來闢田土，相與耕嶔岑。當宵無關鎖，竟歲饒歌吟。善教復天術，美詞非俗箴。精微自然事，視聽不可尋。因書魯山績，庶合簫韶音。簫韶太平樂，魯山不虛作。千古若有知，百年幸如昨。誰能嗣教化，以此洗浮薄。君臣貴深遇，天地有靈橐。力運既艱難，德符方合漠。名位苟虛曠，宣告自銷鑠。禮法雖相救，貞濃易糟粕。哀哀元魯山，畢竟誰能度。當今富教化，元后得賢相。冰心鏡衰古，霜議清遐障。幽埋盡洸洗，滯旅免流浪。唯餘魯山名，未獲旌廉讓。二三貞苦士，刷視聳危望。發秋青山夜，目斷丹闕亮。誘類幸從茲，嘉招固非妄。小生奏狂狷，感惕增萬狀。黃犢不知孝，魯山自駕車。非賢不可妻，魯山竟無家。供養恥他力，言詞豈纖瑕。將謠魯山德，賾海誰能涯。遺嬰盡雛乳，何況骨肉枝。心腸結苦誠，胸臆垂甘滋。事已出古表，誰言獨今奇。賢人母萬物，豈弟流前詩。,
雜曲歌辭·遊俠行,孟郊,壯士性剛決，火中見石裂。殺人不回頭，輕生如暫別。豈知眼有淚，肯白頭上發。平生無恩酬，劍閒一百月。,
自惜,孟郊,傾盡眼中力，抄詩過與人。自悲風雅老，恐被巴竹嗔。零落雪文字，分明鏡精神。坐甘冰抱晚，永謝酒懷春。徒有言言舊，慚無默默新。始驚儒教誤，漸與佛乘親。,
悼亡,孟郊,山頭明月夜增輝，增輝不照重泉下。泉下雙龍無再期，金蠶玉燕空銷化。朝雲暮雨成古墟，蕭蕭野竹風吹亞。,
陪侍御叔遊城南山墅,孟郊,夜坐擁腫亭，晝登崔巍岑。日窺萬峰首，月見雙泉心。鬆氣清耳目，竹氛碧衣襟。佇想琅玕字，數聽枯槁吟。,
往河陽宿峽陵，寄李侍御,孟郊,暮天寒風悲屑屑，啼鳥繞樹泉水噎。行路解鞍投古陵，蒼蒼隔山見微月。鴞鳴犬吠霜煙昏，開囊拂巾對盤飧。人生窮達感知己，明日投君申片言。,
連州吟,孟郊,春風朝夕起，吹綠日日深。試為連州吟，淚下不可禁。連山何連連，連天碧岑岑。哀猿哭花死，子規裂客心。蘭芷結新佩，瀟湘遺舊音。怨聲能翦弦，坐撫零落琴。羽翼不自有，相追力難任。唯憑方寸靈，獨夜萬里尋。方尋魂飄颻，南夢山嶇嶔。彷彿驚魍魎，悉窣聞楓林。正直被放者，鬼魅無所侵。賢人多安排，俗士多虛欽。孤懷吐明月，眾毀鑠黃金。願君保玄曜，壯志無自沉。朝亦連州吟，暮亦連州吟。連州果有信，一紙萬里心。開緘白雲斷，明月墮衣襟。南風嘶舜琯，苦竹動猿音。萬里愁一色，瀟湘雨淫淫。兩劍忽相觸，雙蛟恣浮沉。鬥水正迴斡，倒流安可禁。空愁江海信，驚浪隔相尋。,
橫吹曲辭·折楊柳,孟郊,楊柳多短枝，短枝多別離。贈遠屢攀折，柔條安得垂。青春有定節，離別無定時。但恐人別促，不怨來遲遲。莫言短枝條，中有長相思。朱顏與綠楊，並在別離期。樓上春風過，風前楊柳歌。枝疏緣別苦，曲怨為年多。花驚燕地雲，葉映楚池波。誰堪別離此，征戍在交河。,
和薛先輩送獨孤秀才上都赴嘉會得青字,孟郊,秦雲攀窈窕，楚桂搴芳馨。五色豈徒爾，萬枝皆有靈。仙謠天上貴，林詠雪中青。持此一為贈，送君翔杳冥。,
溧陽唐興寺觀薔薇花，同諸公餞陳明府,孟郊,忽驚紅琉璃，千豔萬豔開。佛火不燒物，淨香空徘徊。花下印文字，林間詠觴杯。群官餞宰官，此地車馬來。,
塘下行,孟郊,塘邊日欲斜，年少早還家。徒將白羽扇，調妾木蘭花。不是城頭樹，那棲來去鴉。,
送陸暢歸湖州，因憑題故人皎然塔、陸羽墳,孟郊,淼淼霅寺前，白蘋多清風。昔遊詩會滿，今遊詩會空。孤吟玉悽惻，遠思景蒙籠。杼山磚塔禪，竟陵廣宵翁。饒彼草木聲，彷彿聞餘聰。因君寄數句，遍為書其叢。追吟當時說，來者實不窮。江調難再得，京塵徒滿躬。送君溪鴛鴦，彩色雙飛東。東多高靜鄉，芳宅冬亦崇。手自擷甘旨，供養歡衝融。待我遂前心，收拾使有終。不然洛岸亭，歸死為大同。,
求仙曲,孟郊,仙教生為門，仙宗靜為根。持心若妄求，服食安足論。鏟惑有靈藥，餌真成本源。自當出塵網，馭鳳登崑崙。,
南浦篇,孟郊,南浦桃花亞水紅，水邊柳絮由春風。鳥鳴喈喈煙濛濛，自從遠送對悲翁。此翁已與少年別，唯憶深山深谷中。,
和丁助教塞上吟,孟郊,哭雪復吟雪，廣文丁夫子。江南萬里寒，曾未及如此。整頓氣候誰，言從生靈始。無令惻隱者，哀哀不能已。,
隱士,孟郊,本末一相返，漂浮不還真。山野多餒士，市井無飢人。虎豹忌當道，糜鹿知藏身。奈何貪競者，日與患害親。顏貌歲歲改，利心朝朝新。孰知富生禍，取富不取貧。寶玉忌出璞，出璞先為塵。松柏忌出山，出山先為薪。君子隱石壁，道書為我鄰。寢興思其義，澹泊味始真。陶公自放歸，尚平去有依。草木擇地生，禽鳥順性飛。青青與冥冥，所保各不違。,
獨愁,孟郊,前日遠別離，昨日生白髮。欲知萬里情，曉臥半床月。常恐百蟲鳴，使我芳草歇。,
將見故人,孟郊,故人季夏中，及此百餘日。無日不相思，明鏡改形色。寧知仲冬時，忽有相逢期。振衣起躑躅，赬鯉躍天池。,
觀種樹,孟郊,種樹皆待春，春至難久留。君看朝夕花，誰免離別愁。心意已零落，種之仍未休。胡為好奇者，無事自買憂。,
尋言上人,孟郊,萬里莓苔地，不見驅馳蹤。唯開文字窗，時寫日月容。竹韻漫蕭屑，草花徒蒙茸。披霜入眾木，獨自識青松。,
暮秋感思,孟郊,西風吹垂楊，條條脆如藕。上有噪日蟬，催人成皓首。亦恐旅步難，何獨朱顏醜。欲慰一時心，莫如千日酒。優哉遵渚鴻，自得養身旨。不啄太倉粟，不飲方塘水。振羽戛浮雲，罝羅任徒爾。,
夷門雪贈主人,孟郊,夷門貧士空吟雪，夷門豪士皆飲酒。酒聲歡閒入雪銷，雪聲激切悲枯朽。悲歡不同歸去來，萬里春風動江柳。,
出東門,孟郊,餓馬骨亦聳，獨驅出東門。少年一日程，衰叟十日奔。寒景不我為，疾走落平原。眇默荒草行，恐懼夜魄翻。一生自組織，千首大雅言。道路如抽蠶，宛轉羈腸繁。,
湖州取解述情,孟郊,霅水徒清深，照影不照心。白鶴未輕舉，眾鳥爭浮沉。因茲掛帆去，遂作歸山吟。,
雜曲歌辭·車遙遙,孟郊,路喜到江盡，江上又通舟。舟車兩無阻，何處不得遊。丈夫四方誌，女子安可留。郎自別日言，無令生遠愁。旅雁忽叫月，斷猿寒啼秋。此夕夢君夢，君在百城樓。寄淚無因波，寄恨無因輈。願為馭者手，與郎回馬頭。,
長安羈旅,孟郊,聽樂別離中，聲聲入幽腸。曉淚滴楚瑟，夜魄繞吳鄉。幾回羈旅情，夢覺殘燭光。,
嚴河南,孟郊,赤令風骨峭，語言清霜寒。不必用雄威，見者毛髮攢。我有赤令心，未得赤令官。終朝衡門下，忍志將築彈。君從西省郎，正有東洛觀。洛民蕭條久，威恩憫撫難。苦竹聲嘯雪，夜齋聞千竿。詩人偶寄耳，聽苦心多端。多端落杯酒，酒中方得歡。隱士多飲酒，此言信難刊。取次令坊沽，舉止務在寬。何必紅燭嬌，始言清宴闌。丈夫莫矜莊，矜莊不中看。,
贈轉運陸中丞,孟郊,掌運職既大，摧邪名更雄。鵬飛簸曲雲，鶚怒生直風。投彼霜雪令，翦除荊棘叢。楚倉傾向西，吳米發自東。帆影咽河口，車聲聾關中。堯知才策高，人喜道路通。皆經內史力，繼得酇侯功。萊子真為少，相如未免窮。衣花野菡萏，書葉山梧桐。不是宗匠心，誰憐久棲蓬。,
贈鄭夫子魴,孟郊,天地入胸臆，吁嗟生風雷。文章得其微，物象由我裁。宋玉逞大句，李白飛狂才。苟非聖賢心，孰與造化該。勉矣鄭夫子，驪珠今始胎。,
送從弟郢東歸,孟郊,爾去東南夜，我無西北夢。誰言貧別易，貧別愁更重。曉色奪明月，徵人逐群動。秋風楚濤高，旅榜將誰共。,
遣興聯句,孟郊,我心隨月光，寫君庭中央。--孟郊月光有時晦，我心安所忘。--韓愈常恐金石契，斷為相思腸。--孟郊平生無百歲，岐路有四方。--韓愈四方各異俗，適異非所將。--孟郊駑蹄顧挫秣，逸翮遺稻粱。--韓愈時危抱獨沈，道泰懷同翔。--孟郊獨居久寂默，相顧聊慨慷。--韓愈慨慷丈夫志，可以曜鋒鋩。--孟郊蘧寧知卷舒，孔顏識行藏。--韓愈殷鑑諒不遠，佩蘭永芬芳。--孟郊苟無夫子聽，誰使知音揚。--韓愈,
歸信吟,孟郊,淚墨灑為書，將寄萬里親。書去魂亦去，兀然空一身。,
猛將吟,孟郊,擬膾樓蘭肉，蓄怒時未揚。秋鼙無退聲，夜劍不隱光。虎隊手驅出，豹篇心卷藏。古今皆有言，猛將出北方。,
新平歌送許問,孟郊,邊柳三四尺，暮春離別歌。早回儒士駕，莫飲土番河。誰識匣中寶，楚雲章句多。,
絃歌行,孟郊,驅儺擊鼓長笛，瘦鬼染面惟齒白。暗中拽茅鞭，??倮足朱行慼慼。ń相顧笑聲衝庭燎，桃弧射矢時獨叫。,
贈別殷山人說易後歸幽墅,孟郊,夫子說天地，若與靈龜言。幽幽人不知，一一予所敦。秋月吐白夜，涼風韻清源。旁通忽已遠，神感寂不喧。一悟袪萬結，夕懷傾朝煩。旅輈無停波，別馬嘶去轅。殷勤荒草士，會有知己論。,
望夫石,孟郊,望夫石，夫不來兮江水碧。行人悠悠朝與暮，千年萬年色如故。,
春日有感,孟郊,雨滴草芽出，一日長一日。風吹柳線垂，一枝連一枝。獨有愁人顏，經春如等閒。且持酒滿杯，狂歌狂笑來。,
投所知,孟郊,苦心知苦節，不容一毛髮。鍊金索堅貞，洗玉求明潔。自慚所業微，功用如鳩拙。何殊嫫母顏，對彼寒塘月。君存古人心，道出古人轍。盡美固可揚，片善亦不遏。朝向公卿說，暮向公卿說。誰謂黃鐘管，化為君子舌。一說清嶰竹，二說變嶰谷。三說四說時，寒花拆寒木。曄曄家道路，燦燦我衣服。豈直輝友朋，亦用慰骨肉。一暖荷匹素，一飽荷升粟。而況大恩恩，此身報得足。且將食檗勞，酬之作金刀。,
飢雪吟,孟郊,飢烏夜相啄，瘡聲互悲鳴。冰腸一直刀，天殺無曲情。大雪壓梧桐，折柴墮崢嶸。安知鸞鳳巢，不與梟鳶傾。下有幸災兒，拾遺多新爭。但求彼失所，但誇此經營。君子亦拾遺，拾遺非拾名。將補鸞鳳巢，免與梟鳶並。因為飢雪吟，至曉竟不平。,
晚雪吟,孟郊,貧富喜雪晴，出門意皆饒。鏡海見纖悉，冰天步飄颻。一一仙子行，家家塵聲銷。小兒擊玉指，大耋歌聖朝。睿氣流不盡，瑞仙何夐寥。始知望幸色，終疑異禮招。市井亦清潔，閭閻聳岧嶢。蒼生願東顧，翠華仍西遙。天念豈薄厚，宸衷多憂焦。憂焦致太平，以茲時比堯。古耳有未通，新詞有潛韶。甘為酒伶擯，坐恥歌女嬌。選音不易言，裁正逢今朝。今朝前古文，律異同一調。願於堯琯中，奏盡鬱抑謠。,
老恨,孟郊,無子抄文字，老吟多飄零。有時吐向床，枕蓆不解聽。鬥蟻甚微細，病聞亦清泠。小大不自識，自然天性靈。,
吊李元賓墳,孟郊,曉上荒涼原，吊彼寂寥魂。眼咽此時淚，耳悽在日言。冥冥千萬年，墳鎖孤鬆根。,
上張徐州,孟郊,為水不入海，安得浮天波。為木不在山，安得橫日柯。再來君子傍，始覺精義多。大德唯一施，眾情自偏頗。至樂無宮徵，至聲遺謳歌。願鼓空桑弦，永使萬物和。顧己誠拙訥，幹名已蹉跎。獻詞惟在口，所欲無餘佗。乍作支泉石，乍作翳松蘿。一不改方圓，破質為琢磨。賤子本如此，大賢心若何。豈是無異途，異途難經過。,
贈主人,孟郊,鬥水瀉大海，不如瀉枯池。分明賢達交，豈顧豪華兒。海有不足流，豪有不足資。枯鱗易為水，貧士易為施。幸睹君子席，會將幽賤期。側聞清風議，飫如黃金卮。此道與日月，同光無盡時。,
送玄亮師,孟郊,蘭泉滌我襟，杉月棲我心。茗啜綠淨花，經誦清柔音。何處笑為別，淡情愁不侵。,
送李尊師玄,孟郊,口誦碧簡文，身是青霞君。頭冠兩片月，肩披一條雲。鬆骨輕自飛，鶴心高不群。,
送韓愈從軍,孟郊,志士感恩起，變衣非變性。親賓改舊觀，僮僕生新敬。坐作群書吟，行為孤劍詠。始知出處心，不失平生正。悽悽天地秋，凜凜軍馬令。驛塵時一飛，物色極四靜。王師既不戰，廟略在無競。王粲有所依，元瑜初應命。一章喻檄明，百萬心氣定。今朝旌鼓前，笑別丈夫盛。,
送崔爽之湖南,孟郊,江與湖相通，二水洗高空。定知一日帆，使得千里風。雪唱與誰和，俗情多不通。何當逸翮縱，飛起泥沙中。,
楚竹吟酬盧虔端公見和湘弦怨,孟郊,握中有新聲，楚竹人未聞。識音者謂誰，清夜吹贈君。昔為瀟湘引，曾動瀟湘雲。一叫鳳改聽，再驚鶴失群。江花匪秋落，山日當晝曛。眾濁響雜沓，孤清思氛氳。欲知怨有形，願嚮明月分。一掬靈均淚，千年湘水文。,
送道士,孟郊,千年山上行，山上無遺蹤。一日人間遊，六合人皆逢。自有意中侶，白寒徒相從。,
楚怨,孟郊,秋入楚江水，獨照汨羅魂。手把綠荷泣，意愁珠淚翻。九門不可入，一犬吠千門。,
送淡公,孟郊,燕本冰雪骨，越淡蓮花風。五言雙寶刀，聯響高飛鴻。翰苑錢舍人，詩韻鏗雷公。識本未識淡，仰詠嗟無窮。清恨生物表，郎玉傾夢中。常於冷竹坐，相語道意衝。嵩洛興不薄，稽江事難同。明年若不來，我作黃蒿翁。何以兀其心，為君學虛空。坐愛青草上，意含滄海濱。渺渺獨見水，悠悠不問人。鏡浪洗手綠，剡花入心春。雖然防外觸，無奈饒衣新。行當譯文字，慰此吟殷勤。銅鬥飲江酒，手拍銅鬥歌。儂是拍浪兒，飲則拜浪婆。腳踏小船頭，獨速舞短蓑。笑伊漁陽操，空恃文章多。閒倚青竹竿，白日奈我何。短蓑不怕雨，白鷺相爭飛。短楫畫菰蒲，鬥作豪橫歸。笑伊水健兒，浪戰求光輝。不如竹枝弓，射鴨無是非。射鴨復射鴨，鴨驚菰蒲頭。鴛鴦亦零落，彩色難相求。儂是清浪兒，每踏清浪遊。笑伊鄉貢郎，踏土稱風流。如何丱角翁，至死不裹頭。師得天文章，所以相知懷。數年伊雒同，一旦江湖乖。江湖有故莊，小女啼喈喈。我憂未相識，乳養難和諧。幸以片佛衣，誘之令看齋。齋中百福言，催促西歸來。伊洛氣味薄，江湖文章多。坐緣江湖岸，意識鮮明波。銅鬥短蓑行，新章其奈何。茲焉激切句，非是等閒歌。制之附驛回，勿使餘風訛。都城第一寺，昭成屹嵯峨。為師書廣壁，仰詠時經過。徘徊相思心，老淚雙滂沱。江南邑中寺，平地生勝山。開元吳語僧，律韻高且閒。妙藥溪岸平，桂榜往復還。樹石相鬥生，紅綠各異顏。風味我遙憶，新奇師獨攀。報恩兼報德，寺與山爭鮮。橙橘金蓋檻，竹蕉綠凝禪。經章音韻細，風磬清泠翩。離腸繞師足，舊憶隨路延。不知幾千尺，至死方綿綿。鄉在越鏡中，分明見歸心。鏡芳步步綠，鏡水日日深。異剎碧天上，古香清桂岑。朗約徒在昔，章句忽盈今。幸因西飛葉，書作東風吟。落我病枕上，慰此浮恨侵。牽師袈裟別，師斷袈裟歸。問師何苦去，感吃言語稀。意恐被詩餓，欲住將底依。盧殷劉言史，餓死君已噫。不忍見別君，哭君他是非。詩人苦為詩，不如脫空飛。一生空鷕氣，非諫復非譏。脫枯掛寒枝，棄如一唾微。一步一步乞，半片半片衣。倚詩為活計，從古多無肥。詩飢老不怨，勞師淚霏霏。,
閒怨,孟郊,妾恨比斑竹，下盤煩冤根。有筍未出土，中已含淚痕。,
蚊,孟郊,五月中夜息，飢蚊尚營營。但將膏血求，豈覺性命輕。顧己寧自愧，飲人以偷生。願為天下幮，一使夜景清。,
答友人贈炭,孟郊,青山白屋有仁人，贈炭價重雙烏銀。驅卻坐上千重寒，燒出爐中一片春。吹霞弄日光不定，暖得曲身成直身。,
噴玉布,孟郊,去塵咫尺步，山笑康樂巖。天開紫石屏，泉縷明月簾。仙凝刻削跡，靈綻雲霞纖。悅聞若有待，瞥見終無厭。俗玩詎能近，道嬉方可淹。踏著不宕機，欲歸多浮嫌。古醉今忽醒，今求古仍潛。古今相共失，語默兩難恬。贈君噴玉布，一濯高嶄嶄。,
借車,孟郊,借車載傢俱，傢俱少於車。借者莫彈指，貧窮何足嗟。百年徒役走，萬事盡隨花。,
結交,孟郊,鑄鏡須青銅，青銅易磨拭。結交遠小人，小人難姑息。鑄鏡圖鑑微，結交圖相依。凡銅不可照，小人多是非。,
謝李輈再到,孟郊,等閒拜日晚，夫妻猶相瘡。況是賢人冤，何必哭飛揚。昨夜夢得劍，為君藏中腸。會將當風烹，血染布衣裳。勞君又叩門，詞句失尋常。我不忍出廳，血字溼土牆。血字耿不滅，我心懼惶惶。會有鏗鏘夫，見之目生光。生光非等閒，君其且安詳。,
渭上思歸,孟郊,獨訪千里信，回臨千里河。家在吳楚鄉，淚寄東南波。,
西齋養病夜懷多感因呈上從叔子云,孟郊,遠客夜衣薄，厭眠待雞鳴。一床空月色，四壁秋蛩聲。守淡遺眾俗，養痾念餘生。方全君子拙，恥學小人明。蚊蚋亦有時，羽毛各有成。如何騏驥跡，踡跼未能行。西北有平路，運來無相輕。,
石淙,孟郊,巖谷不自勝，水木幽奇多。朔風入空曲，涇流無大波。迢遞徑難盡，參差勢相羅。雪霜有時洗，塵土無由和。潔冷誠未厭，晚步將如何。出曲水未斷，入山深更重。泠泠若仙語，皎皎多異容。萬響不相雜，四時皆有濃。日月互分照，雲霞各生峰。久迷向方理，逮茲聳前蹤。荒策每恣遠，戇步難自回。已抱苔蘚疾，尚凌潺湲隈。驛驥苦銜勒，籠禽恨摧頹。實力苟未足，浮誇信悠哉。顧惟非時用，靜言還自咍。朔水刀劍利，秋石瓊瑤鮮。魚龍氣不腥，潭洞狀更妍。磴雪入呀谷，掬星灑遙天。聲忙不及韻，勢疾多斷漣。輸去雖有恨，躁氣一何顛。蜿蜒相纏掣，犖确亦迴旋。黑草濯鐵發，白苔浮冰錢。具生此雲遙，非德不可甄。何況被犀士，制之空以權。始知靜剛猛，文教從來先。空谷聳視聽，幽湍澤心靈。疾流脫鱗甲，疊岸衝風霆。丹巘墮環景，霽波灼虛形。淙淙豗厚軸，稜稜攢高冥。弱棧跨旋碧，危梯倚凝青。飄飄鶴骨仙，飛動鰲背庭。常聞誇大言，下顧皆細萍。百尺明鏡流，千曲寒星飛。為君洗故物，有色如新衣。不飲泥土汙，但飲雪霜飢。石稜玉纖纖，草色瓊霏霏。谷磑有餘力，溪舂亦多機。從來一智萌，能使眾利歸。因之山水中，喧然論是非。入深得奇趣，升險為良躋。搜勝有聞見，逃俗無蹤蹊。穴流恣迴轉，竅景忘東西。戇獸鮮猜懼，羅人巧罝罤。幽馳異處所，忍慮多端倪。虛獲我何飽，實歸彼非迷。斯文浪雲潔，此旨誰得齊。屑珠瀉潺湲，裂玉何威瑰。若調千瑟弦，未果一曲諧。古駭毛髮慄，險驚視聽乖。二老皆勁骨，風趨緣欹崖。地遠有餘美，我遊採棄懷。乘時幸勤鑑，前恨多幽霾。弱力謝剛健，蹇策貴安排。始知隨事靜，何必當夕齋。昔浮南渡飆，今攀朔山景。物色多瘦削，吟笑還孤永。日月凍有稜，雪霜空無影。玉噴不生冰，瑤渦旋成井。潛角時聳光，隱鱗乍漂冏。再吟獲新勝，返步失前省。愜懷雖已多，惕慮未能整。頹陽落何處，升魄銜疏嶺。聖朝搜巖谷，此地多遺玩。怠惰成遠遊，頑疏恣靈觀。勁飆刷幽視，怒水懾餘懦。曾是結芳誠，遠茲勉流倦。冰條聳危慮，霜翠瑩遐眄。物誘信多端，荒尋諒難遍。去矣朔之隅，翛然楚之甸。,
贈道月上人,孟郊,僧貌淨無點，僧衣寧綴華。尋常晝日行，不使身影斜。飯術煮松柏，坐山敷雲霞。欲知禪隱高，緝薜為袈裟。,
贈韓郎中愈,孟郊,何以定交契，贈君高山石。何以保貞堅，贈君青松色。貧居過此外，無可相彩飾。聞君碩鼠詩，吟之淚空滴。碩鼠既穿墉，又齧機上絲。穿墉有閒土，齧絲無餘衣。朝吟枯桑柘，暮泣空杼機。豈是無巧妙，絲斷將何施。眾人尚肥華，志士多飢羸。願君保此節，天意當察微。前日遠別離，今日生白髮。欲知萬里情，曉臥半床月。常恐百蟲秋，使我芳草歇。,
憶江南弟,孟郊,白首眼垂血，望爾唯夢中。筋力強起時，魂魄猶在東。眼光寄明星，起來東望空。望空不見人，江海波無窮。衰老無氣力，呼叫不成風。孑然憶憶言，落地何由通。常師共被教，竟作生離翁。生離不可訴，上天何曾聰。未忍對松柏，自鞭殘朽躬。自鞭亦何益，知教非所崇。努力拄杖來，餘活與爾同。不然死後恥，遺死亦有終。,
贈劍客李園聯句,孟郊,天地有靈術，得之者惟君。--孟郊築爐地區外，積火燒氛氳。--韓愈照海鑠幽怪，滿空歊異氛。--孟郊山磨電奕奕，水淬龍蝹蝹。--韓愈太一裝以寶，列仙篆其文。--孟郊可用懾百神，豈惟壯三軍。--韓愈有時幽匣吟，忽似深潭聞。--孟郊風胡久已死，此劍將誰分。--韓愈行當獻天子，然後致殊勳。--孟郊豈如豐城下，空有鬥間雲。--韓愈,
送從舅端適楚地,孟郊,歸情似泛空，飄蕩楚波中。羽扇掃輕汗，布帆篩細風。江花折菡萏，岸影泊梧桐。元舅唱離別，賤生愁不窮。,
同李益、崔放送王鍊師還樓觀，兼為群公先營,孟郊,十年白雲士，一卷紫芝書。來結崆峒侶，還期縹緲居。霞冠遺彩翠，月帔上空虛。寄謝泉根水，清泠閒有餘。,
奉同朝賢送新羅使,孟郊,淼淼望遠國，一萍秋海中。恩傳日月外，夢在波濤東。浪興豁胸臆，泛程舟虛空。既茲吟仗信，亦以難私躬。實怪賞不足，異鮮悅多叢。安危所繫重，徵役誰能窮。彼俗媚文史，聖朝富才雄。送行數百首，各以鏗奇工。冗隸竊抽韻，孤屬思將同。,
臨池曲,孟郊,池中春蒲葉如帶，紫菱成角蓮子大。羅裙蟬鬢倚迎風，雙雙伯勞飛向東。,
別妻家,孟郊,芙蓉溼曉露，秋別南浦中。鴛鴦卷新贈，遙戀東床空。碧水不息浪，清溪易生風。參差坐成阻，飄颻去無窮。孤雲目雖斷，明月心相通。私情詎銷鑠，積芳在春叢。,
和宣州錢判官使院廳前石楠樹,孟郊,大樸既一剖，眾材爭萬殊。懿茲南海華，來與北壤俱。生長如自惜，雪霜無凋渝。籠籠抱靈秀，簇簇抽芳膚。寒日吐丹豔，赬子流細珠。鴛鴦花數重，翡翠葉四鋪。雨洗新妝色，一枝如一姝。聳異敷庭際，傾妍來坐隅。散彩飾機案，餘輝盈盤盂。高意因造化，常情逐榮枯。主公方寸中，陶植在須臾。養此奉君子，賞覿日為娛。始覺石楠詠，價傾賦兩都。棠頌庶可比，桂詞難以逾。因謝丘墟木，空採落泥塗。時來開佳姿，道去臥枯株。爭芳無由緣，受氣如鬱紆。抽肝在郢匠，嘆息何踟躕。,
品鬆,孟郊,追悲謝靈運，不得殊常封。縱然孔與顏，亦莫及此鬆。此鬆天格高，聳異千萬重。抓拏巨靈手，擘裂少室峰。擘裂風雨獰，抓拏指爪傭。道入難抱心，學生易墮蹤。時時數點仙，嫋嫋一線龍。霏微嵐浪際，遊戲顥興濃。品鬆徒高高，雌鳴詎嗈嗈。賞異尚可貴，賞潛誰能容。名華非典實，翦棄徒纖茸。刻削大雅文，所以不敢慵。,
憩淮上觀公法堂,孟郊,動覺日月短，靜知時歲長。自悲道路人，暫宿空閒堂。孤燭讓清晝，紗巾斂輝光。高僧積素行，事外無剛強。我有巖下桂，願為爐中香。不惜青翠姿，為君揚芬芳。淮水色不汙，汴流徒渾黃。且將琉璃意，淨綴芙蓉章。明日還獨行，羈愁來舊腸。,
酒德,孟郊,酒是古明鏡，輾開小人心。醉見異舉止，醉聞異聲音。酒功如此多，酒屈亦以深。罪人免罪酒，如此可為箴。,
冬日,孟郊,老人行人事，百一不及周。凍馬四蹄吃，陟卓難自收。短景仄飛過，午光不上頭。少壯日與輝，衰老日與愁。日愁疑在日，歲箭迸如讎。萬事有何味，一生虛自囚。不知文字利，到死空遨遊。,
秋夕貧居述懷,孟郊,臥冷無遠夢，聽秋酸別情。高枝低枝風，千葉萬葉聲。淺井不供飲，瘦田長廢耕。今交非古交，貧語聞皆輕。,
吊江南老家人春梅,孟郊,念爾筋力盡，違我衣食恩。奈何粗獷兒，生鞭見死痕。舊使常以禮，新怨將誰吞。胡為乎泥中，消歇教義源。,
商州客舍,孟郊,商山風雪壯，遊子衣裳單。四望失道路，百憂攢肺肝。日短覺易老，夜長知至寒。淚流瀟湘弦，調苦屈宋彈。識聲今所易，識意古所難。聲意今詎辨，高明鑑其端。,
靖安寄居,孟郊,寄靜不寄華，愛茲嵽嵲居。渴飲濁清泉，飢食無名蔬。敗菜不敢火，補衣亦寫書。古云儉成德，今乃實起予。戇叟戇不足，賢人賢有餘。役生皆促促，心竟誰舒舒。萬馬踏風衢，眾塵隨奔車。高賓盡不見，大道夜方虛。臥有洞庭夢，坐無長安儲。英髦空駭耳，煙火獨微如。厚念恐傷性，薄田憶親鋤。承世不出力，冬竹肯抽菹。外物莫相誘，約心誓從初。碧芳既似水，日日詠歸歟。,
春愁,孟郊,春物與愁客，遇時各有違。故花辭新枝，新淚落故衣。日暮兩寂寞，飄然亦同歸。,
汝州陸中丞席喜張從事至同賦十韻,孟郊,汝水無濁波，汝山饒奇石。大賢為此郡，佳士來如積。有客乘白駒，奉義愜所適。清風蕩華館，雅瑟泛瑤席。芳醑靜無喧，金尊光有滌。縱情孰慮損，聽論自招益。願折若木枝，卻彼曜靈夕。貴賤一相接，憂悰忽轉易。會合勿言輕，別離古來惜。請君駐徵車，良遇難再覿。,
遊石龍渦,孟郊,石龍不見形，石雨如散星。山下晴皎皎，山中陰泠泠。水飛林木杪，珠綴莓苔屏。畜異物皆別，當晨景欲暝。泉芳春氣碧，鬆月寒色青。險力此獨壯，猛獸亦不停。日暮且回去，浮心恨未寧。,
與王二十一員外涯遊枋口柳溪,孟郊,萬株古柳根，拏此磷磷溪。野榜多屈曲，仙潯無端倪。春桃散紅煙，寒竹含晚悽。曉聽忽以異，芳樹安能齊。共疑落鏡中，坐泛紅景低。水意酒易醒，浪情事非迷。小儒峭章句，大賢嘉提攜。潛竇韻靈瑟，翠崖鳴玉珪。主人稷卨翁，德茂芝朮畦。鑿出幽隱端，氣象皆升躋。曾是清樂抱，逮茲幾省溪。宴位席蘭草，濫觴驚鳧鷖。靈味薦魴瓣，金花屑橙齏。江調擺衰俗，洛風遠塵泥。徒言奏狂狷，詎敢忘筌蹄。,
分水嶺別夜示從弟寂,孟郊,南中少平地，山水重疊生。別泉萬餘曲，迷舟獨難行。四際亂峰合，一眺千慮並。潺湲冬夏冷，光彩晝夜明。賞心難久勝，離腸忽自驚。古木搖霽色，高風動秋聲。飲爾一樽酒，慰我百憂輕。嘉期何處定，此晨堪寄情。,
吳安西館贈從弟楚客,孟郊,蒙籠楊柳館，中有南風生。風生今為誰，湘客多遠情。孤枕楚水夢，獨帆楚江程。覺來殘恨深，尚與歸路並。玉匣五絃在，請君時一鳴。,
抒情因上郎中二十二叔監察十五叔，兼呈李益,孟郊,方憑指下弦，寫出心中言。寸草賤子命，高山主人恩。遊邊風沙意，夢楚波濤魂。一日引別袂，九回沾淚痕。自悲何以然，在禮闕晨昏。名利時轉甚，是非宵亦喧。浮情少定主，百慮隨世翻。舉此胸臆恨，幸從賢哲論。明明三飛鸞，照物如朝暾。,
桐廬山中贈李明府,孟郊,靜境無濁氛，清雨零碧雲。千山不隱響，一葉動亦聞。即此佳志士，精微誰相群。欲識楚章句，袖中蘭茝薰。,
擢第後東歸書懷，獻座主呂侍御,孟郊,昔歲辭親淚，今為戀主泣。去住情難並，別離景易戢。夭矯大空鱗，曾為小泉蟄。幽意獨沉時，震雷忽相及。神行既不宰，直致非所執。至運本遺功，輕生各自立。大君思此化，良佐自然集。寶鏡無私光，時文有新習。慈親誡志就，賤子歸情急。擢第謝靈臺，牽衣出皇邑。行襟海日曙，逸抱江風入。蒹葭得波浪，芙蓉紅岸溼。雲寺勢動搖，山鍾韻噓吸。舊遊期再踐，懸水得重挹。松蘿雖可居，青紫終當拾。,
贈黔府王中丞楚,孟郊,舊說天下山，半在黔中青。又聞天下泉，半落黔中鳴。山水千萬繞，中有君子行。儒風一以扇，汙俗心皆平。我願中國春，化從異方生。昔為陰草毒，今為陽華英。嘉實綴綠蔓，涼湍瀉清聲。逍遙物景勝，視聽空曠並。困驥猶在轅，沉珠尚隱精。路遐莫及眄，泥汙日已盈。歲晏將何從，落葉甘自輕。,
大梁送柳淳先入關,孟郊,青山輾為塵，白日無閒人。自古推高車，爭利西入秦。王門與侯門，待富不待貧。空攜一束書，去去誰相親。,
送清遠上人歸楚山舊寺,孟郊,波中出吳境，霞際登楚岑。山寺一別來，雲蘿三改陰。詩誇碧雲句，道證青蓮心。應笑泛萍者，不知鬆隱深。,
橫吹曲辭·長安道,孟郊,胡風激秦樹，賤子風中泣。家家朱門開，得見不可入。長安十二衢，投樹鳥亦急。高閣何人家，笙簧正喧吸。,
山老吟,孟郊,不行山下地，唯種山上田。腰斧斫旅鬆，手瓢汲家泉。詎知文字力，莫記日月遷。蟠木為我身，始得全天年。,
湘弦怨,孟郊,昧者理芳草，蒿蘭同一鋤。狂飆怒秋林，曲直同一枯。嘉木忌深蠹，哲人悲巧誣。靈均入迴流，靳尚為良謨。我願分眾泉，清濁各異渠。我願分眾巢，梟鸞相遠居。此志諒難保，此情竟何如。湘弦少知音，孤響空踟躕。,
送孟寂赴舉,孟郊,烈士不憂身，為君吟苦辛。男兒久失意，寶劍亦生塵。浮俗官是貴，君子道所珍。況當聖明主，豈乏證玉臣。濁水無白日，清流鑑蒼旻。賢愚皎然別，結交當有因。,
送柳淳,孟郊,青山臨黃河，下有長安道。世上名利人，相逢不知老。,
和薔薇花歌,孟郊,仙機札札織鳳凰，花開七十有二行。天霞落地攢紅光，風枝嫋嫋時一颺，飛散葩馥繞空王。忽驚錦浪洗新色，又似宮娃逞妝飾。終當一使移花根，還比蒲桃天上植。,
答李員外小榼味,孟郊,一拳芙蓉水，傾玉何泠泠。仙情夙已高，詩味今更馨。試啜月入骨，再銜愁盡醒。荷君道古誠，使我善飛翎。,
讀張碧集,孟郊,天寶太白歿，六義已消歇。大哉國風本，喪而王澤竭。先生今復生，斯文信難缺。下筆證興亡，陳詞備風骨。高秋數奏琴，澄潭一輪月。誰作采詩官，忍之不揮發。,
求友,孟郊,北風臨大海，堅冰臨河面。下有大波瀾，對之無由見。求友須在良，得良終相善。求友若非良，非良中道變。欲知求友心，先把黃金煉。,
偷詩,孟郊,餓犬齰枯骨，自吃饞飢涎。今文與古文，各各稱可憐。亦如嬰兒食，餳桃口旋旋。唯有一點味，豈見逃景延。繩床獨坐翁，默覽有所傳。終當罷文字，別著逍遙篇。從來文字淨，君子不以賢。,
悼幼子,孟郊,一閉黃蒿門，不聞白日事。生氣散成風，枯骸化為地。負我十年恩，欠爾千行淚。灑之北原上，不待秋風至。,
失意歸吳因寄東臺劉復侍御,孟郊,自念西上身，忽隨東歸風。長安日下影，又落江湖中。離婁豈不明，子野豈不聰。至寶非眼別，至音非耳通。因緘俗外詞，仰寄高天鴻。,
邀花伴,孟郊,邊地春不足，十里見一花。及時須遨遊，日暮饒風沙。,
鴉路溪行，呈陸中丞,孟郊,鴉路不可越，三十六渡溪。有物飲碧水，高林掛青蜺。歷覽道更險，驅使跡頻暌。視聽易常主，心魂互相迷。浪石忽搖動，沙堤信難躋。危峰紫霄外，古木浮雲齊。出阻望汝郡，大賢多招攜。疲馬戀舊秣，羈禽思故棲。應憐泣楚玉，棄置如塵泥。,
樂府雜曲·鼓吹曲辭·巫山高二首,孟郊,巴山上峽重複重，陽臺碧峭十二峰。荊王獵時逢暮雨，夜臥高丘夢神女。經紅流煙溼豔姿，行雲飛去明星稀。目極魂斷望不見，猿啼三聲淚沾衣。見盡數萬里，不聞三聲猿。但飛蕭蕭雨，中有亭亭魂。千載楚襄恨，遺文宋玉言。至今青冥裡，雲結深閨門。,
京山行,孟郊,眾虻聚病馬，流血不得行。後路起夜色，前山聞虎聲。此時遊子心，百尺風中旌。,
贈蘇州韋郎中使君,孟郊,謝客吟一聲，霜落群聽清。文含元氣柔，鼓動萬物輕。嘉木依性植，曲枝亦不生。塵埃徐庾詞，金玉曹劉名。章句作雅正，江山益鮮明。萍蘋一浪草，菰蒲片池榮。曾是康樂詠，如今搴其英。顧惟菲薄質，亦願將此並。,
上包祭酒,孟郊,嶽嶽冠蓋彥，英英文字雄。瓊音獨聽時，塵韻固不同。春雲生紙上，秋濤起胸中。時吟五君詠，再舉七子風。何幸鬆桂侶，見知勤苦功。願將黃鶴翅，一借飛雲空。,
古意贈樑肅補闕,孟郊,曲木忌日影，讒人畏賢明。自然照燭間，不受邪佞輕。不有百鍊火，孰知寸金精。金鉛正同爐，願分精與粗。,
上達奚舍人,孟郊,北山少日月，草木苦風霜。貧士在重坎，食梅有酸腸。萬俗皆走圓，一身猶學方。常恐眾毀至，春葉成秋黃。大賢秉高鑑，公燭無私光。暗室曉未及，幽行涕空行。,
贈建業契公,孟郊,師住青山寺，清華常繞身。雖然到城郭，衣上不棲塵。,
舟中喜遇從叔簡別後寄上，時從叔初擢第歸江,孟郊,一意兩片雲，暫合還卻分。南雲乘慶歸，北雲與誰群。寄聲千里風，相喚聞不聞。,
雜曲歌辭·樂府三首,孟郊,蓮子不可得，荷花生水中。猶勝道傍柳，無事蕩春風。淥萍與荷葉，同此一水中。風吹荷葉在，淥萍西復東。蓮花未開時，苦心終日卷。春水徒盪漾，荷花未開展。,
寄崔純亮,孟郊,百川有餘水，大海無滿波。器量各相懸，賢愚不同科。群辯有姿語，眾歡無行歌。唯餘洛陽子，鬱郁恨常多。時讀過秦篇，為君涕滂沱。,
酬友人見寄新文,孟郊,為客棲未定，況當玄月中。繁雲翳碧霄，落雪和清風。郊陌絕行人，原隰多飛蓬。耕牛返村巷，野鳥依房櫳。我無飢凍憂，身託蓮花宮。安閒賴禪伯，復得疏塵蒙。覽君郢曲文，詞彩何衝融。謳吟不能已，頓覺形神空。,
答郭郎中,孟郊,松柏死不變，千年色青青。志士貧更堅，守道無異營。每彈瀟湘瑟，獨抱風波聲。中有失意吟，知者淚滿纓。何以報知者，永存堅與貞。,
送豆盧策歸別墅,孟郊,短松鶴不巢，高石雲不棲。君今瀟湘去，意與雲鶴齊。力買奇險地，手開清淺溪。身披薜荔衣，山陟莓苔梯。一卷冰雪文，避俗常自攜。,
送遠吟,孟郊,河水昏復晨，河邊相送頻。離杯有淚飲，別柳無枝春。一笑忽然斂，萬愁俄已新。東波與西日，不惜遠行人。,
靜女吟,孟郊,豔女皆妒色，靜女獨檢蹤。任禮恥任妝，嫁德不嫁容。君子易求聘，小人難自從。此志誰與諒，琴絃幽韻重。,
邊城吟,孟郊,西城近日天，俗稟氣候偏。行子獨自渴，主人仍賣泉。燒烽碧雲外，牧馬青坡巔。何處鶻突夢，歸思寄仰眠。,
送盧郎中汀,孟郊,洛水春渡闊，別離心悠悠。一生空吟詩，不覺成白頭。向事每計較，與山實綢繆。太華天上開，其下車轍流。縣街無塵土，過客多淹留。坐飲孤驛酒，行思獨山遊。逸關嵐氣明，照渭空漪浮。玉珂擺新歡，聲與鸞鳳儔。朝謁大家事，唯餘去無由。,
嬋娟篇,孟郊,花嬋娟，泛春泉。竹嬋娟，籠曉煙。妓嬋娟，不長妍。月嬋娟，真可憐。夜半姮娥朝太一，人間本自無靈匹。漢宮承寵不多時，飛燕婕妤相妒嫉。,
汴州留別韓愈,孟郊,不飲濁水瀾，空滯此汴河。坐見繞岸水，盡為還海波。四時不在家，弊服斷線多。遠客獨憔悴，春英落婆娑。汴水饒曲流，野桑無直柯。但為君子心，嘆息終靡他。,
壽安西渡奉別鄭相公,孟郊,洛河向西道，石波橫磷磷。清風送君子，車遠無還塵。春別亦蕭索，況茲冰霜晨。零落景易入，鬱抑抱難申。百宵華燈宴，一旦星散人。歲去弦吐箭，憂來蠶抽綸。綿綿無窮事，各各馳繞身。徘徊黃縹緲，倏忽春霜賓。相為物表物，永謝區中姻。日嗟來教士，仰望無由親。東都清風減，君子西歸朝。獨抱歲晏恨，泗吟不成謠。貴遊意多味，賤別情易消。回雁憶前叫，浪鳧念後漂。悠悠孤飛景，聳聳銜霜條。昧趣多滯澀，懶朋寡新僚。病深理方悟，悔至心自燒。寂靜道何在，憂勤學空饒。乃知減聞見，始遂情逍遙。文字徒營織，聲華諒疑驕。顧慚耕稼士，樸略氣韻調。善士有餘食，佳畦冬生苗。養人在養身，此旨清如韶。願貢高古言，敢望錫類招。,
邀人賞薔薇,孟郊,蜀色庶可比，楚叢亦應無。醉紅不自力，狂豔如索扶。麗蕊惜未掃，宛枝長更紆。何人是花侯，詩老強相呼。,
百憂,孟郊,萱草女兒花，不解壯士憂。壯士心是劍，為君射鬥牛。朝思除國讎，暮思除國讎。計盡山河畫，意窮草木籌。智士日千慮，愚夫唯四愁。何必在波濤，然後驚沉浮。伯倫心不醉，四皓跡難留。出處各有時，眾議徒啾啾。,
終南山下作,孟郊,見此原野秀，始知造化偏。山村不假陰，流水自雨田。家家梯碧峰，門門鎖青煙。因思蛻骨人，化作飛桂仙。,
堯歌,孟郊,爾室何不安，爾孝無與齊。一言應對姑，一度為出妻。往轍才晚鐘，還轍及晨雞。往還跡徒新，很戾竟獨迷。娥女無禮數，汙家如糞泥。父母吞聲哭，禽鳥亦為啼。如何天與惡，不得和鳴棲。山色挽心肝，將歸盡日看。村肩籃輿子，野坐白髮官。鶯弄方短短，花明碎攢攢。琉璃堆可掬，琴瑟饒多歡。翠韻仙窈窕，嵐漪出無端。養館洞庭秋，響答虛吹彈。,
列仙文·安度明,孟郊,丹霞煥上清，八風鼓太和。回我神霄輦，遂造嶺玉阿。咄嗟天地外，九圍皆我家。上採白日精，下飲黃月華。靈觀空無中，鵬路無間邪。顧見魏賢安，濁氣傷汝和。勤研玄中思，道成更相過。,
夜憂,孟郊,豈獨科斗死，所嗟文字捐。蒿蔓轉驕弄，菱荇減嬋娟。未遂擺鱗志，空思吹浪旋。何當再霖雨，洗濯生華鮮。,
傷舊遊,孟郊,去春會處今春歸，花數不減人數稀。朝笑片時暮成泣，東風一向還西輝。,
病起言懷,孟郊,強行尋溪水，洗卻殘病姿。花景晼晚盡，麥風清泠吹。交道賤來見，世情貧去知。高閒思楚逸，澹泊厭齊兒。終伴碧山侶，結言青桂枝。,
與二三友秋宵會話清上人院,孟郊,何處山不幽，此中情又別。一僧敲一磬，七子吟秋月。激石泉韻清，寄枝風嘯咽。泠然諸境靜，頓覺浮累滅。扣寂兼探真，通宵詎能輟。好鳥無雜棲，華堂有嘉攜。琴樽互傾奏，歌賦相和諧。但嘉魚水合，莫令雲雨乖。一為鵾雞彈，再鼓壯士懷。初景待誰曉，新春逐君來。願言良友會，高駕不知回。,
題林校書花嚴寺書窗,孟郊,隱詠不誇俗，問禪徒淨居。翻將白雲字，寄向青蓮書。擬古投鬆坐，就明開紙疏。昭昭南山景，獨與心相如。,
上河陽李大夫,孟郊,上將秉神略，至兵無猛威。三軍當嚴冬，一撫勝重衣。霜劍奪眾景，夜星失長輝。蒼鷹獨立時，惡鳥不敢飛。武牢鎖天關，河橋紐地機。大將奚以安，守此稱者稀。貧士少顏色，貴門多輕肥。試登山嶽高，方見草木微。山嶽恩既廣，草木心皆歸。,
贈文應上人,孟郊,棲遲青山巔，高靜身所便。不踐有命草，但飲無聲泉。齋性空轉寂，學情深更專。經文開貝葉，衣制垂秋蓮。厭此俗人群，暫來還卻旋。,
贈李觀,孟郊,誰言形影親，燈滅影去身。誰言魚水歡，水竭魚枯鱗。昔為同恨客，今為獨笑人。舍予在泥轍，飄跡上雲津。臥木易成蠹，棄花難再春。何言對芳景，愁望極蕭晨。埋劍誰識氣，匣弦日生塵。願君語高風，為餘問蒼旻。,
贈城郭道士,孟郊,望裡失卻山，聽中遺卻泉。松枝休策雲，藥囊翻貯錢。曾依青桂鄰，學得白雪弦。別來意未回，世上為隱仙。,
送青陽上人遊越,孟郊,秋風吹白髮，微官自蕭索。江僧何用嘆，溪縣饒寂寞。楚思物皆清，越山勝非薄。時看鏡中月，獨向衣上落。多謝入冥鴻，笑予在籠鶴。,
留弟郢不得送之江南,孟郊,剛有下水船，白日留不得。老人獨自歸，苦淚滿眼黑。,
送魏端公入朝,孟郊,東洛尚淹玩，西京足芳妍。大賓威儀肅，上客冠劍鮮。豈惟空戀闕，亦以將朝天。侷促塵末吏，幽老病中弦。徒懷青雲價，忽至白髮年。何當補風教，為薦三百篇。,
贈竟陵盧使君虔別,孟郊,赤日千里火，火中行子心。孰不苦焦灼，所行為貧侵。山木豈無涼，猛獸蹲清陰。歸人憶平坦，別路多嶇嶔。賴得竟陵守，時聞建安吟。贈別折楚芳，楚芳搖衣襟。,
宇文秀才齋中海柳詠,孟郊,玉縷青葳蕤，結為芳樹姿。忽驚明月鉤，鉤出珊瑚枝。灼灼不死花，濛濛長生絲。飲柏泛仙味，詠蘭擬古詞。霜風清颼颼，與君長相思。,
酬鄭毗躑躅詠,孟郊,不似人手致，豈關地勢偏。孤光嫋餘翠，獨影舞多妍。迸火燒閒地，紅星墮青天。忽驚物表物，嘉客為留連。,
井上枸杞架,孟郊,深鎖銀泉甃，高葉架雲空。不與凡木並，自將仙蓋同。影疏千點月，聲細萬條風。迸子鄰溝外，飄香客位中。花杯承此飲，椿歲小無窮。,
雜曲歌辭·羽林行,孟郊,朔雪寒斷指，朔風勁裂冰。胡中射鵰者，此日猶不能。翩翩羽林兒，錦臂飛蒼鷹。揮鞭決白馬，走出黃河凌。,
惜苦,孟郊,於鵠值諫議，以球不能官。焦蒙值舍人，以杯不得完。可惜大雅旨，意此小團欒。名回不敢辨，心轉實是難。不惜為君轉，轉非君子觀。轉之復轉之，強轉誰能歡。哀哉虛轉言，不可窮波瀾。,
訪疾,孟郊,冷氣入瘡痛，夜來痛如何。瘡從公怒生，豈以私恨多。公怒亦非道，怒消乃天和。古有煥輝句，嵇康閒婆娑。請君吟嘯之，正氣庶不訛。,
夜感自遣,孟郊,夜學曉未休，苦吟神鬼愁。如何不自閒，心與身為讎。死辱片時痛，生辱長年羞。清桂無直枝，碧江思舊遊。,
生生亭,孟郊,灘鬧不妨語，跨溪仍置亭。置亭嵽嵲頭，開窗納遙青。遙青新畫出，三十六扇屏。褭褭立平地，稜稜浮高冥。一日數開扉，仙閃目不停。徒誇遠方岫，曷若中峰靈。拔意千餘丈，浩言永堪銘。浩言無愧同，愧同忍醜醒。致之未有力，力在君子聽。,
贈章仇將軍,孟郊,將軍不誇劍，才氣為英雄。五嶽拽力內，百川傾意中。本立誰敢拔，飛文自難窮。前時天地翻，已有扶正功。,
琴曲歌辭·湘妃怨,孟郊,南巡竟不返，帝子怨逾積。萬里喪蛾眉，瀟湘水空碧。冥冥荒山下，古廟收貞魄。喬木深青春，清光滿瑤席。搴芳徒有薦，靈意殊脈脈。玉佩不可親，裴回煙波夕。,
有所思聯句,孟郊,相思繞我心，日夕千萬重。年光坐婉娩，春淚銷顏容。--孟郊臺鏡晦舊暉，庭草滋深茸。望夫山上石，別劍水中龍。--韓愈,
送殷秀才南遊,孟郊,詩句臨離袂，酒花薰別顏。水程千里外，岸泊幾宵間。風葉亂辭木，雪猿清叫山。南中多古事，詠遍始應還。,
贈姚怤別,孟郊,美人廢琴瑟，不是無巧彈。聞君郢中唱，始覺知音難。驚蓬無還根，馳水多分瀾。倦客厭出門，疲馬思解鞍。何以寫此心，贈君握中丹。,
搖柳,孟郊,弱弱本易驚，看看勢難定。因風似醉舞，盡日不能正。時邀詠花女，笑輟春妝鏡。,
曉鶴,孟郊,曉鶴彈古舌，婆羅門叫音。應吹天上律，不使塵中尋。虛空夢皆斷，歆唏安能禁。如開孤月口，似說明星心。既非人間韻，枉作人間禽。不如相將去，碧落窠巢深。,
蜘蛛諷,孟郊,萬類皆有性，各各稟天和。蠶身與汝身，汝身何太訛。蠶身不為己，汝身不為佗。蠶絲為衣裳，汝絲為網羅。濟物幾無功，害物日已多。百蟲雖切恨，其將奈爾何。,
旅行,孟郊,楚水結冰薄，楚云為雨微。野梅參差發，旅榜逍遙歸。,
大隱坊·崔從事鄖以直隳職,孟郊,古人留清風，千載遙贈君。破鬆見貞心，裂竹見直文。殘月色不改，高賢德常新。家懷詩書富，宅抱草木貧。安得一蹄泉，來化千尺鱗。含意永不語，釣璜幽水濱。,
小隱吟,孟郊,我飲不在醉，我歡長寂然。酌溪四五盞，聽彈兩三絃。煉性靜棲白，洗情深寄玄。號怒路傍子，貪敗不貪全。,
燭蛾,孟郊,燈前雙舞蛾，厭生何太切。想爾飛來心，惡明不惡滅。天若百尺高，應去掩明月。,
哭李丹員外，並寄杜中丞,孟郊,生死方知交態存，忍將齰齖報幽魂。十年同在平原客，更遣何人哭寢門。,
樂府雜曲·鼓吹曲辭·有所思,孟郊,桔槔烽火晝不滅，客路迢迢信難越。古鎮刀攢萬片霜，寒江浪起千堆雪。此時西去定如何，空使南心遠悽切。,
雜曲歌辭·灞上輕薄行,孟郊,長安無緩步，況值天景暮。相逢灞滻間，親戚不相顧。自嘆方拙身，忽隨輕薄倫。常恐失所避，化為車轍塵。此中生白髮，疾走亦未歇。,
南陽公請東櫻桃亭子春宴,孟郊,萬木皆未秀，一林先含春。此地獨何力，我公佈深仁。霜葉日舒捲，風枝遠埃塵。初英濯紫霞，飛雨流清津。賞異出囂雜，折芳積歡忻。文心茲焉重，俗尚安能珍。碧玉妝粉比，飛瓊穠豔均。鴛鴦七十二，花態並相新。常恐遺秀志，迨茲廣宴陳。芳菲爭勝引，歌詠竟良辰。方知戲馬會，永謝登龍賓。,
過彭澤,孟郊,揚帆過彭澤，舟人訝嘆息。不見種柳人，霜風空寂歷。,
贈萬年陸郎中,孟郊,天子憂劇縣，寄深華省郎。紛紛風響珮，蟄蟄劍開霜。舊事笑堆案，新聲唯雅章。誰言百里才，終作橫天樑。江鴻恥承眷，雲津未能翔。徘徊塵俗中，短毳無輝光。,
獻襄陽於大夫,孟郊,襄陽青山郭，漢江白銅堤。謝公領茲郡，山水無塵泥。鐵馬萬霜雪，絳旗千虹霓。風漪參差泛，石板重疊躋。舊淚不復墮，新歡居然齊。還耕竟原野，歸老相扶攜。物色增曖曖，寒芳更萋萋。淵清有遐略，高躅無近蹊。即此富蒼翠，自然引翔棲。曩遊常抱憶，夙好今尚暌。願言從逸轡，暇日凌清溪。,
汴州離亂後憶韓愈、李翱,孟郊,會合一時哭，別離三斷腸。殘花不待風，春盡各飛揚。歡去收不得，悲來難自防。孤門清館夜，獨臥明月床。忠直血白刃，道路聲蒼黃。食恩三千士，一旦為豺狼。海島士皆直，夷門士非良。人心既不類，天道亦反常。自殺與彼殺，未知何者臧。,
送任載、齊古二秀才自洞庭遊宣城,孟郊,洞庭非人境，道路行虛空。二客月中下，一帆天外風。魚龍波五色，金碧樹千叢。閃怪如可懼，在誠無不通。扣奇知浩淼，採異訪穹崇。物表即高韻，人間訪仙公。宣城文雅地，謝守聲聞融。證玉易為力，辨珉誰不同。從茲阮籍淚，且免泣途窮。,
感別送從叔校書簡再登科東歸,孟郊,長安車馬道，高槐結浮陰。下有名利人，一人千萬心。黃鵠多遠勢，滄溟無近潯。怡怡靜退姿，泠泠思歸吟。菱唱忽生聽，芸書回望深。清風散言笑，餘花綴衣襟。獨恨魚鳥別，一飛將一沉。,
送鄭僕射出節山南,孟郊,國老出為將，紅旗入青山。再招門下生，結束餘病孱。自笑騎馬醜，強從驅馳間。顧顧磨天路，嫋嫋鏡下顏。文魄既飛越，宦情唯等閒。羨他白麵少，多是清朝班。惜命非所報，慎行誠獨艱。悠悠去住心，兩說何能刪。,
與韓愈、李翱、張籍話別,孟郊,朱弦奏離別，華燈少光輝。物色豈有異，人心顧將違。客程殊未已，歲華忽然微。秋桐故葉下，寒露新雁飛。遠遊起重恨，送人念先歸。夜集類飢鳥，晨光失相依。馬跡繞川水，雁書還閨闈。常恐親朋阻，獨行知慮非。,
監察十五叔東齋招李益端公會別,孟郊,欲知惜別離，瀉水還清池。此地有君子，芳蘭步葳蕤。手掇雜英珮，意搖春夜思。莫作繞山雲，迴圈無定期。,
和令狐侍郎、郭郎中題項羽廟,孟郊,碧草凌古廟，清塵鎖秋窗。當時獨宰割，猛志誰能降。鼓氣雷作敵，劍光電為雙。新悲徒自起，舊恨空浮江。,
聞夜啼贈劉正元,孟郊,寄泣須寄黃河泉，此中怨聲流徹天。愁人獨有夜燈見，一紙鄉書淚滴穿。,
詠柳,賀知章,碧玉妝成一樹高，萬條垂下綠絲絛。不知細葉誰裁出，二月春風似剪刀。,描寫春天，描寫風，描寫柳，小學
回鄉偶書,賀知章,離別家鄉歲月多，近來人事半消磨。惟有門前鏡湖水，春風不改舊時波。,
回鄉偶書,賀知章,少小離家老大回，鄉音無改鬢毛衰。兒童相見不相識，笑問客從何處來。,
回鄉偶書二首,賀知章,少小離鄉老大回，鄉音難改鬢毛衰。兒童相見不相識，笑問客從何處來。離別家鄉歲月多，近來人事半銷磨。唯有門前鏡湖水，春風不改舊時波。,思鄉詩，思念詩，唐詩三百首，小學
奉和聖制送張說巡邊,賀知章,荒憬盡懷忠，梯航已自通。九攻雖不戰，五月尚持戎。遣戍徵周牒，恢邊重漢功。選車命元宰，授律取文雄。胄出天弧上，謀成帝幄中。詔旂分夏物，專土錫唐弓。帳宿伊川右，鉦傳晉苑東。饔人藉蕡實，樂正理絲桐。岐陌涵餘雨，離川照晚虹。恭聞詠方叔，千載舞皇風。,
奉和聖制送張說巡邊,賀知章,荒境盡懷忠，梯航已自通。九攻雖不戰，五月尚持戎。遣戍徵周牒，恢邊重漢功。選車命元宰，授律取文雄。胄出天弧上，謀成帝幄中。詔旗分夏物，專討錫唐弓。帳宿伊川右，鉦傳晉苑東。饔人藉蕡實，樂正理絲桐。歧陌涵餘雨，離川照晚虹。恭聞詠方叔，千載舞皇風。,
題袁氏別業,賀知章,主人不相識，偶坐為林泉。莫謾愁沽酒，囊中自有錢。,
太和,賀知章,肅我成命，於昭黃祇。裘冕而祀，陟降在斯。五音克備，八變聿施。緝熙肆靖，厥心匪離。,
太和,賀知章,昭昭有唐，天俾萬國。列祖應命，四宗順則。申錫無疆，宗我同德。曾孫繼緒，享神配極。三年禪社首祭地祗樂章八首”，署名“太常少卿賀知章作”。其中第　八首《靈具醉》為源乾曜所作，不錄。,
採蓮曲,賀知章,稽山雲霧鬱嵯峨，鏡水無風也自波。莫言春度芳菲盡，別有中流採芰荷。,
壽和,賀知章,惟以明發，有懷載殷。樂盈而反，禮順其禋。立清以獻，薦欲是親。於穆不已，裒對斯臻。穆穆天子，告成岱宗。大裘如濡，執珽有顒。樂以平志，禮以和容。上帝臨我，雲胡肅邕。,
曉發,賀知章,江皋聞曙鍾，輕枻理還舼。海潮夜約約，川露晨溶溶。始見沙上鳥，猶埋雲外峰。故鄉杳無際，明發懷朋從。,
奉和御製春臺望,賀知章,青陽布王道，玄覽陶真性。欣若天下春，高逾域中聖。神皋類觀賞，帝裡如懸鏡。繚繞八川浮，岧嶢雙闕映。曉色遍昭陽，晴雲卷建章。華滋的皪丹青樹，顥氣氤氳金玉堂。尚有靈蛇下鄜畤，還徵瑞寶入陳倉。自昔秦奢漢窮武，後庭萬餘宮百數。旗回五丈殿千門，連綿南隥出西垣。廣畫螓蛾誇窈窕，羅生玳瑁象崑崙。乃眷天晴興隱恤，古來土木良非一。荊臨章觀趙叢臺。何如堯階將禹室。層欄窈窕下龍輿，清管逶迤半綺疏。一聽南風引鸞舞，長謠北極仰鶉居。,
奉和聖制送張說上集賢學士賜宴賦得謨字,賀知章,西學垂玄覽，東堂發聖謨。天光燭武殿，時宰集鴻都。枯朽沾皇澤，翾飛舞帝梧。跡同遊汗漫，榮是出泥塗。三嘆承湯鼎，千歡接舜壺。微軀不可答，空欲詠依蒲。,
答朝士,賀知章,鈒鏤銀盤盛蛤蜊，鏡湖蓴菜亂如絲。鄉曲近來佳此味，遮渠不道是吳兒。,
順和,賀知章,至哉含柔德，萬物資以生。常順稱厚載，流謙通變盈。聖心事能察，增廣陳厥誠。黃祇僾如在，泰折俟咸亨。,
雍和,賀知章,夙夜宥密，不敢寧宴。五齊既陳，八音在縣。粢盛以潔，房俎斯薦。惟德惟馨，尚茲克遍。,
答朝士,賀知章,鈒鏤銀盤盛蛤蜊，鏡湖蓴菜亂如絲。鄉曲近來佳此味，遮渠不道是吳兒。,
答朝士,賀知章,釒及鏤銀盤盛蛤蜊，鏡湖蓴菜亂如絲。鄉曲近來佳此味，遮渠不道是吳兒。,
望人家桃李花,賀知章,山源夜雨度仙家，朝發東園桃李花。桃花紅兮李花白，照灼城隅復南陌。南陌青樓十二重，春風桃李為誰容。棄置千金輕不顧，踟躕五馬謝相逢。徒言南國容華晚，遂嘆西家飄落遠。的皪長奉明光殿，氛氳半入披香苑。苑中珍木元自奇，黃金作葉白銀枝。千年萬歲不凋落，還將桃李更相宜。桃李從來露井傍，成蹊結影矜豔陽。莫道春花不可樹，會持仙實薦君王。,
望人家桃李花,賀知章,山源夜雨渡仙家，朝發東園桃李花。桃花紅兮李花白，照灼城隅復南陌。南陌青樓十二重，春風桃李為誰容。棄置千金輕不顧，踟躕五馬謝相逢。徒言南國容華晚，遂嘆西家飄落遠。的皪長奉明光殿，氛氳半入披香苑。苑中珍木元自奇，黃金作葉白銀枝。千年萬年不凋落，還將桃李更相宜。桃李從來露井傍，成蹊結影矜豔陽。莫道春花不可樹，會持仙實薦君王。,
肅和,賀知章,黃祗是祗，我其夙夜。夤畏誠潔，匪遑寧舍。禮以琮玉，薦厥茅藉。念茲降康，胡寧克暇。,
董孝子黯復仇,賀知章,十年心事苦，惟為復恩仇。兩意既已盡，碧山吾白頭。,
斷句,賀知章,落花真好些，一醉一回顛。,
相和歌辭·採蓮曲,賀知章,稽山罷霧鬱嵯峨，鏡水無風也自波。莫言春度芳菲盡，別有中流採芰荷。,
送人之軍,賀知章,常經絕脈塞，復見斷腸流。送子成今別，令人起昔愁。隴雲晴半雨，邊草夏先秋。萬里長城寄，無貽漢國憂。,
望洞庭,劉禹錫,湖光秋月兩相和，潭面無風鏡未磨。遙望洞庭山水色，白銀盤裡一青螺。,山水詩，小學
酬樂天揚州初逢席上見贈,劉禹錫,巴山楚水淒涼地，二十三年棄置身。懷舊空吟聞笛賦，到鄉翻似爛柯人。沉舟側畔千帆過，病樹前頭萬木春。今日聽君歌一曲，暫憑杯酒長精神。,勵志詩，哲理詩，初中
浪淘沙,劉禹錫,八月濤聲吼地來，頭高數丈觸山回。須臾卻入海門去，捲起沙堆似雪堆。,
浪淘沙,劉禹錫,汴水東流虎眼紋，清淮曉色鴨頭春。君看渡口淘沙處，渡卻人間多少人。,
浪淘沙,劉禹錫,九曲黃河萬里沙，浪淘風簸自天涯。如今直上銀河去，同到牽牛織女家。,
浪淘沙,劉禹錫,洛水橋邊春日斜，碧流輕淺見瓊沙。無端陌上狂風急，驚起鴛鴦出浪花。,
浪淘沙,劉禹錫,日照澄洲江霧開，淘金女伴滿江隈。美人首飾侯王印，盡是沙中浪底來。,
浪淘沙,劉禹錫,鸚鵡洲頭浪□沙，青樓春望日將斜。銜泥燕子爭歸舍，獨自狂夫不憶家。,
浪淘沙,劉禹錫,濯錦江邊兩岸花，春風吹浪正淘沙。女郎剪下鴛鴦錦，將向中流定晚霞。,
浪淘沙,劉禹錫,日照澄州江霧開，淘金女伴滿江隈。美人首飾侯王印，盡是沙中浪底來。,
秋詞,劉禹錫,自古逢秋悲寂寥，我言秋日勝春朝。晴空一鶴排雲上，便引詩情到碧霄。,描寫秋天，初中
秋詞,劉禹錫,山明水淨夜來霜，數樹深紅出淺黃．試上高樓清入骨，豈如春色嗾人狂．,
浪淘沙·莫道讒言如浪深,劉禹錫,莫道讒言如浪深，莫道遷客似沙沉．千淘萬漉雖辛苦，吹盡狂沙始到金．,
浪淘沙,劉禹錫,流水淘沙不暫停，前波未滅後波生。令人忽憶瀟湘渚，回暗迎神三兩聲。,
烏衣巷,劉禹錫,朱雀橋邊野草花，烏衣巷口夕陽斜。舊時王謝堂前燕，飛入尋常百姓家。,唐詩三百首
竹枝詞,劉禹錫,山桃紅花滿上頭，蜀江春水拍山流。花紅易衰似郎意，水流無限似儂愁。,愛情詩，思鄉詩
石頭城,劉禹錫,山圍故國周遭在，潮打空城寂寞回。淮水東邊舊時月，夜深還過女牆來。,
憶江南·春去也,劉禹錫,春去也，多謝洛城人。弱柳從風疑舉袂，叢蘭裛露似沾巾。獨坐亦含嚬。,描寫柳，婉約詩
憶江南·春去也,劉禹錫,春去也，共惜豔陽年。猶有桃花流水上，無辭竹葉醉尊前。惟待見青天。,
西塞山懷古,劉禹錫,王濬樓船下益州，金陵王氣黯然收。千尋鐵鎖沉江底，一片降幡出石頭。人世幾回傷往事，山形依舊枕寒流。今逢四海為家日，故壘蕭蕭蘆荻秋。,唐詩三百首，懷古詩，詠史詩
西塞山懷古,劉禹錫,王浚樓船下益州，金陵王氣黯然收。千尋鐵鎖沈江底，一片降幡出石頭。人世幾回傷往事？山形依舊枕寒流。從今四海為家日，故壘蕭蕭蘆荻秋。,
西塞山懷古,劉禹錫,西晉樓船下益州，金陵王氣黯然收。千尋鐵鎖沉江底，一片降幡出石頭。人世幾回傷往事，山形依舊枕江流。今逢四海為家日，故壘蕭蕭蘆荻秋。,
春詞,劉禹錫,新妝宜面下朱樓，深鎖春光一院愁。行到中庭數花朵，蜻蜓飛上玉搔頭。,描寫春天，孤獨
蜀先主廟,劉禹錫,天地英雄氣，千秋尚凜然。勢分三足鼎，業復五銖錢。得相能開國，生兒不象賢。淒涼蜀故伎，來舞魏宮前。,唐詩三百首，懷古詩
秋風引,劉禹錫,何處秋風至？蕭蕭送雁群。朝來入庭樹，孤客最先聞。,描寫秋天，描寫風，思鄉詩
再遊玄都觀,劉禹錫,百畝庭中半是苔，桃花淨盡菜花開。種桃道士歸何處，前度劉郎今又來。,
竹枝,劉禹錫,白帝城頭春草生，白鹽山下蜀江清。南人上來歌一曲，北人莫上動鄉情。,愛情詩
竹枝,劉禹錫,城西門外灩預堆，年年波浪不能摧。懊惱人心不如石，少時東去復西來。,
竹枝,劉禹錫,楚水巴山江雨多，巴人能唱本鄉歌。今朝北客思歸去，回入紇那披綠羅。,山水詩
竹枝,劉禹錫,兩岸山花似雪開，家家春酒滿銀盃。昭君坊中多女伴，永安宮外踏青來。,
竹枝,劉禹錫,日出三竿春霧消，江頭蜀客駐蘭橈。憑寄狂夫書一紙，住在成都萬里橋。,
竹枝,劉禹錫,山上層層桃李花，雲間煙火是人家。銀釧金釵來負水，長刀短笠去燒畲。,
竹枝,劉禹錫,巫峽蒼蒼煙雨時，清猿啼在最高枝。個裡愁人腸自斷，由來不是此聲悲。,
竹枝,劉禹錫,楊柳青青江水平，聞郎江上唱歌聲。東邊日出西邊雨，道是無晴卻有晴。,
竹枝,劉禹錫,江上春來新雨晴，□西春水彀紋生。橋東橋西好楊柳，人來人去唱歌行。,
竹枝,劉禹錫,瞿塘嘈嘈十二灘，此中道路古來難。長恨人心不如水，等閒平地起波瀾。,
竹枝,劉禹錫,山桃紅花滿山頭，蜀江春水拍山流。花紅易衰似郎意，水流無限似儂情。,
楊柳枝,劉禹錫,楊子江頭煙景迷，隋家宮樹拂金堤。嵯峨猶有當時色，半蘸波中水鳥棲。,
楊柳枝,劉禹錫,春江一曲柳千條，二十年前舊板橋。曾與美人橋上別，恨無訊息到今朝。,描寫柳
楊柳枝,劉禹錫,城外春風吹酒旗，行人揮袂日落時。長安陌上無窮樹，唯有垂楊管別離。,
楊柳枝,劉禹錫,鳳闕輕遮翡翠幃，龍墀遙望□塵生。御溝春水相輝映，狂殺長安年少兒。,
楊柳枝,劉禹錫,花萼樓前初種時，美人樓上鬥腰肢。如今拋擲長街裡，露葉如啼欲恨誰？,
楊柳枝,劉禹錫,金谷園中鶯亂飛，銅駝陌上好風吹。城東桃李須臾盡，爭似垂楊無限時。,
楊柳枝,劉禹錫,南陌東城春草時，相逢何處不依依？桃紅李白皆誇好，須得垂楊相發揮。,
楊柳枝,劉禹錫,輕盈嫋娜佔年華，舞榭妝樓處處遮。春盡絮飛留不得，隨風好去落人家。,
楊柳枝,劉禹錫,塞北梅花羌笛吹，淮南桂樹小山詞。請君莫奏前朝曲，聽唱新翻楊柳枝。,
楊柳枝,劉禹錫,巫山巫峽楊柳多，朝雲暮雨遠相和。因想陽臺無限事，為君回唱竹枝歌。,
楊柳枝,劉禹錫,揚子江頭煙景迷，隋家宮樹拂金堤。嵯峨猶有當時色，半蘸波中水鳥棲。,
楊柳枝,劉禹錫,煬帝行宮汴水濱，數株殘柳不勝春。晚來風起花如雪，飛入宮牆不見人。,
楊柳枝,劉禹錫,迎得春光先到來，輕黃淺綠映樓臺。只緣嫋娜多情思，更被春風長挫摧。,
金陵懷古,劉禹錫,潮滿冶城渚，日斜徵虜亭。蔡洲新草綠，幕府舊煙青。興廢由人事，山川空地形。後庭花一曲，幽怨不堪聽。,懷古詩
始聞秋風,劉禹錫,昔看黃菊與君別，今聽玄蟬我卻回。五夜颼溜枕前覺，一夜顏妝鏡中來。馬思邊草拳毛動，雕眄青雲睡眼開。天地肅清堪開望，為君扶病上高臺。,勵志詩，描寫秋天，描寫風
瀟湘神·湘水流,劉禹錫,湘水流，湘水流，九疑雲物至今秋。若問二妃何處所，零陵芳草露中愁。,
賞牡丹,劉禹錫,庭前芍藥妖無格，池上芙蕖淨少情。唯有牡丹真國色，花開時節動京城。,
詠史,劉禹錫,驃騎非無勢，少卿終不去。世道劇頹波，我心如砥柱。,
望夫石,劉禹錫,終日望夫夫不歸，化為孤石苦相思。望來已是幾千載，只似當時初望時。,
晝居池上亭獨吟,劉禹錫,日午樹陰正，獨吟池上亭。靜看蜂教誨，閒想鶴儀形。法酒調神氣，清琴入性靈。浩然機已息，几杖復何銘。,
插田歌,劉禹錫,岡頭花草齊，燕子東西飛。田塍望如線，白水光參差。農婦白紵裙，農父綠蓑衣。齊唱郢中歌，嚶佇如竹枝。但聞怨響音，不辨俚語詞。時時一大笑，此必相嘲嗤。水平苗漠漠，煙火生墟落。黃犬往復還，赤雞鳴且啄。路旁誰家郎，烏帽衫袖長。自言上計吏，年幼離帝鄉。田夫語計吏，君家儂定諳。一來長安道，眼大不相參。計吏笑致辭，長安真大處。省門高軻峨，儂入無度數。昨來補衛士，唯用筒竹布。君看二三年，我作官人去。,
競渡曲,劉禹錫,沅江五月平堤流，邑人相將浮彩舟。靈均何年歌已矣，哀謠振楫從此起。楊桴擊節雷闐闐，亂流齊進聲轟然。蛟龍得雨鬐鬣動，螮蝀飲河形影聯。刺史臨流褰翠幃，揭竿命爵分雄雌。先鳴餘勇爭鼓舞，未至銜枚顏色沮。百勝本自有前期，一飛由來無定所。風俗如狂重此時，縱觀雲委江之湄。彩旂夾岸照蛟室，羅襪凌波呈水嬉。曲終人散空愁暮，招屈亭前水東注。,
桃源行,劉禹錫,漁舟何招招，浮在武陵水。拖綸擲餌信流去，誤入桃源行數裡。清源尋盡花綿綿，踏花覓徑至洞前。洞門蒼黑煙霧生，暗行數步逢虛明。俗人毛骨驚仙子，爭來致詞何至此。須臾皆破冰雪顏，笑言委曲問人間。因嗟隱身來種玉，不知人世如風燭。筵羞石髓勸客餐，燈爇松脂留客宿。雞聲犬聲遙相聞，曉色蔥籠開五雲。漁人振衣起出戶，滿庭無路花紛紛。翻然恐失鄉縣處，一息不肯桃源住。桃花滿溪水似鏡，塵心如垢洗不去。仙家一出尋無蹤，至今流水山重重。,
再授連州至衡陽酬柳柳州贈別,劉禹錫,去國十年同赴召，渡湘千里又分岐。重臨事異黃丞相，三黜名慚柳士師。歸目並隨回雁盡，愁腸正遇斷猿時。桂江東過連山下，相望長吟有所思。,友情詩
有感,劉禹錫,死且不自覺，其餘安可論。昨宵鳳池客，今日雀羅門。騎吏塵未息，銘旌風已翻。平生紅粉愛，惟解哭黃昏。,
與歌者米嘉榮,劉禹錫,唱得涼州意外聲，舊人唯數米嘉榮。近來時世輕先輩，好染髭鬚事後生。,
望夫山,劉禹錫,何代提戈去不還，獨留形影白雲間。肌膚銷盡雪霜色，羅綺點成苔蘚斑。江燕不能傳遠信，野花空解妒愁顏。近來豈少徵人婦，笑採蘼蕪上北山。,思念詩
雜曲歌辭·浪淘沙,劉禹錫,九曲黃河萬里沙，浪淘幾簸自天涯。如今直上銀河去，同到牽牛織女家。洛水橋邊春日斜，碧流輕淺見瓊沙。無端陌上狂風急，驚起鴛鴦出浪花。汴水東流虎眼文，清淮曉色鴨頭春。君看渡口淘沙處，渡卻人間多少人。鸚鵡洲頭浪颭沙，青樓春望日將斜。銜泥燕子爭歸舍，獨自狂夫不憶家。濯錦江邊兩岸花，春風吹浪正淘沙。女郎剪下鴛鴦錦，將向中流匹晚霞。日照澄洲江霧開，淘金女伴滿江隈。美人首飾侯王印，盡是沙中浪底來。八月濤聲吼地來，頭高數丈觸山回。須臾卻入海門去，捲起沙堆似雪堆。莫道讒言如浪深，莫言遷客似沙沉。千淘萬漉雖辛苦，吹盡狂沙始到金。流水淘沙不暫停，前波未滅後波生。令人忽憶瀟湘渚，回唱迎神三兩聲。,
嘗茶,劉禹錫,生拍芳叢鷹觜芽，老郎封寄謫仙家。今宵更有湘江月，照出菲菲滿碗花。,
踏歌詞,劉禹錫,春江月出大堤平，堤上女郎連袂行。唱盡新詞歡不見，紅窗映樹鷓鴣鳴。,愛情詩
踏歌詞,劉禹錫,日暮江南聞竹枝，南人行樂北人悲。自從雪裡唱新曲，直到三春花盡時。,
踏歌詞,劉禹錫,桃蹊柳陌好經過，鐙下妝成月下歌。為是襄王故宮地，至今猶自細腰多。,
踏歌詞,劉禹錫,新詞宛轉遞相傳，振袖傾鬟風露前。月落烏啼雲雨散，遊童陌上拾花鈿。,
酬樂天詠老見示,劉禹錫,人誰不顧老，老去有誰憐。身瘦帶頻減，發稀冠自偏。廢書緣惜眼，多炙為隨年。經事還諳事，閱人如閱川。細思皆幸矣，下此便翛然。莫道桑榆晚，為霞尚滿天。,勵志詩
缺題,劉禹錫,故人日已遠，窗下塵滿琴。坐對一樽酒，恨多無力斟。幕疏螢色迥，露重月華深。萬境與群籟，此時情豈任。,
西山蘭若試茶歌,劉禹錫,山僧後檐茶數叢，春來映竹抽新茸。宛然為客振衣起，自傍芳叢摘鷹觜。斯須炒成滿室香，便酌砌下金沙水。驟雨鬆聲入鼎來，白雲滿碗花徘徊。悠揚噴鼻宿酲散，清峭徹骨煩襟開。陽崖陰嶺各殊氣，未若竹下莓苔地。炎帝雖嘗未解煎，桐君有籙那知味。新芽連拳半未舒，自摘至煎俄頃餘。木蘭沾露香微似，瑤草臨波色不如。僧言靈味宜幽寂，采采翹英為嘉客。不辭緘封寄郡齋，磚井銅爐損標格。何況蒙山顧渚春，白泥赤印走風塵。欲知花乳清泠味，須是眠雲跂石人。,
玄都觀桃花,劉禹錫,紫陌紅塵拂面來，無人不道看花回；玄都觀裡桃千樹，盡是劉郎去後栽。,諷刺詩
拋球樂,劉禹錫,春早見花枝，朝朝恨發遲。及看花落後，卻憶未開時。幸有拋球樂，一杯君莫辭。,
拋球樂,劉禹錫,五色繡團圓，登君玳瑁筵。最宜紅燭下，偏稱落花前。上客如先起，應須贈一船。,
昏鏡詞,劉禹錫,昏鏡非美金，漠然喪其晶。陋容多自欺，謂若他鏡明。瑕疵既不見，妍態隨意生。一日四五照，自言美傾城。飾帶以紋繡，裝匣以瓊瑛。秦宮豈不重，非適乃為輕。,
雜歌謠辭·步虛詞,劉禹錫,阿母種桃雲海際，花落子成二千歲。海風吹折最繁枝，跪捧瓊盤獻天帝。華表千年鶴一歸，凝丹為頂雪為衣。星星仙語人聽盡，卻向五雲翻翅飛。,
途中早發,劉禹錫,中庭望啟明，促促事晨徵。寒樹鳥初動，霜橋人未行。水流白煙起，日上彩霞生。隱士應高枕，無人問姓名。,
歷陽書事七十韻,劉禹錫,一夕為湖地，千年列郡名。霸王迷路處，亞父所封城。漢置東南尉，樑分肘腋兵。本吳風俗剽，兼楚語音傖。沸井今無湧，烏江舊有名。土臺遊柱史，石室隱彭鏗。曹操祠猶在，濡須塢未平。海潮隨月大，江水應春生。憶昨深山裡，終朝看火耕。魚書來北闕，鷁首下南荊。雲雨巫山暗，蕙蘭湘水清。章華樹已失，鄂渚草來迎。廬阜香爐出，湓城粉堞明。雁飛彭蠡暮，鴉噪大雷晴。平野分風使，恬和趁夜程。貴池登陸峻，舂穀渡橋鳴。駱驛主人問，悲歡故舊情。幾年方一面，卜晝便三更。助喜杯盤盛，忘機笑語訇。管清疑警鶴，弦巧似嬌鶯。熾炭烘蹲獸，華茵織鬥鯨。回裾飄霧雨，急節墮瓊英。斂黛凝愁色，施鈿耀翠晶。容華本南國，妝束學西京。日落方收鼓，天寒更炙笙。促筵交履舄，痛飲倒簪纓。謔浪容優孟，嬌憐許智瓊。蔽明添翠帟，命燭拄金莖。坐久羅衣皺，杯頻粉面騂。興來從請曲，意墮即飛觥。令急重須改，歡馮醉盡呈。詰朝還選勝，來日又尋盟。道別殷勤惜，邀筵次第爭。唯聞嗟短景，不復有餘酲。眾散扃朱戶，相攜話素誠。晤言猶亹亹，殘漏自丁丁。出祖千夫擁，行廚五熟烹。離亭臨野水，別思入哀箏。接境人情洽，方冬饌具精。中流為界道，隔岸數飛甍。沙浦王渾鎮，滄洲謝脁城。望夫人化石，夢帝日環營。半渡趨津吏，緣堤簇郡甿。場黃堆晚稻，籬碧見冬菁。里社爭來獻，壺漿各自擎。鴟夷傾底寫，粔籹鬥成□。採石風傳柝，新林暮擊鉦。繭綸牽撥剌，犀焰照澄泓。露冕觀原野，前驅抗旆旌。分庭展賓主，望闕拜恩榮。比屋惸嫠輩，連年水旱並。遐思常後已，下令必先庚。遠岫低屏列，支流曲帶縈。湖魚香勝肉，官酒重於餳。憶昔泉源變，斯須地軸傾。雞籠為石顆，龜眼入泥坑。事系人風重，官從物論輕。江春俄澹盪，樓月幾虧盈。柳長千絲宛，田塍一線絣。游魚將婢從，野雉見媒驚。波淨攢鳧鵲，洲香發杜蘅。一鍾菰葑米，千里水葵羹。受譴時方久，分憂政未成。比瓊雖碌碌，於鐵尚錚錚。早忝登三署，曾聞奏六英。無能甘負弩，不慎在提衡。口語成中遘，毛衣阻上徵。時聞關利鈍，智亦有聾盲。昔愧山東妙，今慚海內兄。後來登甲乙，早已在蓬瀛。心託秦明鏡，才非楚白珩。齒衰親藥物，宦薄傲公卿。捧日皆元老，宣風盡大彭。好令朝集使，結束赴新正。,
途中早發,劉禹錫,馬踏塵上霜，月明江頭路。行人朝氣銳，宿鳥相辭去。流水隔遠村，縵山多紅樹。悠悠關塞內，往來無閒步。,
華山歌,劉禹錫,洪壚作高山，元氣鼓其橐。俄然神功就，峻拔在寥廓。靈蹟露指爪，殺氣見稜角。凡木不敢生，神仙聿來託。天資帝王宅，以我為關鑰。能令下國人，一見換神骨。高山固無限，如此方為嶽。丈夫無特達，雖貴猶碌碌。,
堤上行三首,劉禹錫,酒旗相望大堤頭，堤下連檣堤上樓。日暮行人爭渡急，槳聲幽軋滿中流。江南江北望煙波，入夜行人相應歌。桃葉傳情竹枝怨，水流無限月明多。春堤繚繞水徘徊，酒舍旗亭次第開。日晚上樓招估客，軻峨大艑落帆來。,
九華山歌,劉禹錫,奇峰一見驚魂魄，意想洪爐始開闢。疑是九龍夭矯欲攀天，忽逢霹靂一聲化為石，不然何至今，悠悠億萬年，氣勢不死如騰屳。雲含幽兮月添冷，月凝暉兮江漾影。結根不得要路津，迥秀長在無人境。軒皇封禪登雲亭，大禹會計臨東溟。乘樏不來廣樂絕，獨與猿鳥愁青熒。君不見敬亭之山黃索漠，兀如斷岸無稜角。宣城謝守一首詩，遂使聲名齊五嶽。九華山，九華山，自是造化一尤物，焉能籍甚乎人間。,
元和十年自郎州召至京師戲贈,劉禹錫,紫陌紅塵拂面來，無人不道看花回。玄都觀裡桃千樹，盡是劉郎去後栽。附：再遊玄都觀百畝庭中半是苔，桃花淨盡菜花開。種桃道士歸何處，前度劉郎今又來。,
雜曲歌辭·壯士行,劉禹錫,陰風振寒郊，猛虎正咆哮。徐行出燒地，連吼入黃茆。壯士走馬去，鐙前彎玉弰。叱之使人立，一發如鈹交。悍睛忽星墜，飛血濺林梢。彪炳為我席，羶腥充我庖。裡中欣害除，賀酒紛號呶。明日長橋上，傾城看斬蛟。,
經伏波神祠,劉禹錫,濛濛篁竹下，有路上壺頭。漢壘麏鼯鬥，蠻溪霧雨愁。懷人敬遺像，閱世指東流。自負霸王略，安知恩澤侯。鄉園辭石柱，筋力盡炎洲。一以功名累，翻思馬少遊。,
馬嵬行,劉禹錫,綠野扶風道，黃塵馬嵬驛。路邊楊貴人，墳高三四尺。乃問裡中兒，皆言幸蜀時。軍家誅戚族，天子舍妖姬。群吏伏門屏，貴人牽帝衣。低迴轉美目，風日為無暉。貴人飲金屑，倏忽舜英暮。平生服杏丹，顏色真如故。屬車塵已遠，里巷來窺覷。共愛宿妝妍，君王畫眉處。履綦無復有，履組光未滅。不見巖畔人，空見凌波襪。郵童愛蹤跡，私手解鞶結。傳看千萬眼，縷絕香不歇。指環照骨明，首飾敵連城。將入咸陽市，猶得賈胡驚。,
歲夜詠懷,劉禹錫,彌年不得意，新歲又如何。念昔同遊者，而今有幾多。以閒為自在，將壽補蹉跎。春色無情故，幽居亦見過。,春節
雜曲歌辭·憶江南,劉禹錫,春過也，共惜豔陽年。猶有桃花流水上，無辭竹葉醉樽前，惟待見青天。春去也，多謝洛城人。弱柳從風疑舉袂，叢蘭裛露似沾巾，獨笑亦含顰。,
紇那曲,劉禹錫,踏曲興無窮，調同辭不同，願郎千萬壽，長作主人翁。,
紇那曲,劉禹錫,楊柳鬱青青，竹枝無限情。同郎一回顧，聽唱紇那聲。,
雜曲歌辭·踏歌行,劉禹錫,春江月出大堤平，堤上女郎連袂行。唱盡新詞看不見，紅霞影樹鷓鴣鳴。桃蹊柳陌好經過，燈下妝成月下歌。為是襄王故宮地，至今猶自細腰多。新詞宛轉遞相傳，振袖傾鬟風露前。月落烏啼雲雨散，遊童陌上拾花鈿。日暮江頭聞竹枝，南人行樂北人悲。自從雪裡唱新曲，直至三春花盡時。,
步虛詞,劉禹錫,阿母種桃雲海際，花落子城二千歲。海風吹折最繁枝，跪捧瓊□獻天帝。,
步虛詞,劉禹錫,華表千年一鶴歸，凝丹為頂雪為衣。星星仙語人聽盡，卻向五雲翻翅飛。,
七夕二首,劉禹錫,河鼓靈旗動，嫦娥破鏡斜。滿空天是幕，徐轉鬥為車。機罷猶安石，橋成不礙槎。誰知觀津女，竟夕望雲涯。天衢啟雲帳，神馭上星橋。初喜渡河漢，頻驚轉斗杓。餘霞張錦幛，輕電閃紅綃。非是人間世，還悲後會遙。,
和令狐相公詠梔子花,劉禹錫,蜀國花已盡，越桃今已開。色疑瓊樹倚，香似玉京來。且賞同心處，那憂別葉催。佳人如擬詠，何必待寒梅。,
淮陰行五首,劉禹錫,簇簇淮陰市，竹樓緣岸上。好日起檣竿，烏飛驚五兩。今日轉船頭，金烏指西北。煙波與春草，千里同一色。船頭大銅鐶，摩挲光陣陣。早早使風來，沙頭一眼認。何物令儂羨，羨郎船尾燕。銜泥趁檣竿，宿食長相見。隔浦望行船，頭昂尾幰幰。無奈晚來時，清淮春浪軟。,
偶作二首,劉禹錫,終朝對尊酒，嗜興非嗜甘。終日偶眾人，縱言不縱談。世情閒靜見，藥性病多諳。寄謝嵇中散，予無甚不堪。萬卷堆床書，學者識其真。萬里長江水，征夫渡要津。養生非但藥，悟佛不因人。燕石何須辨，逢時即至珍。,
傷愚溪三首,劉禹錫,溪水悠悠春自來，草堂無主燕飛回。隔簾惟見中庭草，一樹山榴依舊開。草聖數行留壞壁，木奴千樹屬鄰家。唯見里門通德榜，殘陽寂寞出樵車。柳門竹巷依依在，野草青苔日日多。縱有鄰人解吹笛，山陽舊侶更誰過。,
令狐相公見示贈竹二十韻仍命繼和,劉禹錫,高人必愛竹，寄興良有以。峻節可臨戎，虛心宜待士。眾芳信妍媚，威鳳難棲止。遂於鼙鼓間，移植東南美。封以樑國土，澆之浚泉水。得地色不移，凌空勢方起。新青排故葉，餘紛籠疏理。猶復隔牆藩，何因出塵滓。茲辰去前蔽，永日勞瞪視。槭槭林已成，熒熒玉相似。規摹起心匠，洗滌在頤指。曲直既瞭然，孤高何卓爾。垂梢覆內屏，迸筍侵前戺。妓席拂雲鬢，賓階蔭珠履。抱琴恣閒玩，執卷堪斜倚。露下懸明璫，風來韻清徵。堅貞貫四候，標格殊百卉。歲晚當自知，繁華豈雲比。古詩無贈竹，高唱從此始。一聽清瑤音，崢然長在耳。,
武夫詞,劉禹錫,武夫何洸洸，衣紫襲絳裳。借問胡為爾，列校在鷹揚。依倚將軍勢，交結少年場。探丸害公吏，抽刃妒名倡。家產既不事，顧盼自生光。酣歌高樓上，袒裼大道傍。昔為編戶人，秉耒甘哺糠。今來從軍樂，躍馬飫膏粱。猶思風塵起，無種取侯王。,
同留守王僕射各賦春中一物，從一韻至七,劉禹錫,鶯。能語，多情。春將半，天欲明。始逢南陌，復集東城。林疏時見影，花密但聞聲。營中緣催短笛，樓上來定哀箏。千門萬戶垂楊裡，百轉如簧煙景晴。,
相和歌辭·賈客詞,劉禹錫,賈客無定遊，所遊惟利並。眩俗雜良苦，乘時知重輕。心計析秋毫，搖鉤侔懸衡。錐刀既無棄，轉化日已盈。邀福禱波神，施財遊化城。妻約雕金釧，女垂貫珠纓。高貲比封君，奇貨通幸卿。趨時鷙鳥思，藏鏹盤龍形。大艑浮通川，高樓次旗亭。行止皆有樂，關樑似無徵。農夫何為者，辛苦事寒耕。,
省試風光草際浮,劉禹錫,熙熙春景霽，草綠春光麗。的歷亂相鮮，葳蕤互虧蔽。乍疑芊綿裡，稍動丰茸際。影碎翻崇蘭，浮香轉叢蕙。含煙絢碧彩，帶露如珠綴。幸因採掇日，況此臨芳歲。,
柳花詞三首,劉禹錫,開從綠條上，散逐香風遠。故取花落時，悠揚佔春晚。輕飛不假風，輕落不委地。撩亂舞晴空，發人無限思。晴天闇闇雪，來送青春暮。無意似多情，千家萬家去。,描寫花，描寫柳
登司馬錯古城,劉禹錫,將軍將秦師，西南奠遐服。故壘清江上，蒼煙晦喬木。登臨直蕭辰，周覽壯前躅。塹平陳葉滿，墉高秋蔓綠。廢井抽寒菜，毀臺生魯谷。耕人得古器，宿雨多遺鏃。楚塞鬱重疊，蠻溪紛詰曲。留此數仞基，幾人傷遠目。,
謁柱山會禪師,劉禹錫,我本山東人，平生多感慨。弱冠遊鹹京，上書金馬外。結交當世賢，馳聲溢四塞。勉修貴及早，狃捷不知退。錙銖揚芬馨，尋尺招瑕纇。淹留郢南都，摧頹羽翰碎。安能咎往事，且欲去沉痗。吾師得真如，寄在人寰內。哀我墮名網，有如翾飛輩。曈曈揭智燭，照使出昏昧。靜見玄關啟，歆然初心會。夙尚一何微，今得信可大。覺路明證入，便門通懺悔。悟理言自忘，處屯道猶泰。色身豈吾寶，慧性非形礙。思此靈山期，未卜何年載。,
遊桃源一百韻,劉禹錫,沅江清悠悠，連山鬱岑寂。迴流抱絕巘，皎鏡含虛碧。昏旦遞明媚，煙嵐分委積。香蔓垂綠潭，暴龍照孤磧。淵明著前志，子驥思遠蹠。寂寂無何鄉，密爾天地隔。金行太元歲，漁者偶探賾。尋花得幽蹤，窺洞穿暗隙。依微聞雞犬，豁達值阡陌。居人互將迎，笑語如平昔。廣樂雖交奏，海禽心不懌。揮手一來歸，故溪無處覓。綿綿五百載，市朝幾遷革。有路在壺中，無人知地脈。皇家感至道，聖祚自天錫。金闕傳本枝，玉函留寶曆。禁山開祕宇，復戶潔靈宅。蕊檢香氛氳，醮壇煙冪冪。我來塵外躅，瑩若朝星析。崖轉對翠屏，水窮留畫鷁。三休俯喬木，千級扳峭壁。旭日聞撞鐘，彩雲迎躡屐。遂登最高頂，縱目還楚澤。平湖見草青，遠岸連霞赤。幽尋如夢想，綿思屬空闃。夤緣且忘疲，耽玩近成癖。清猿伺曉發，瑤草凌寒坼。祥禽舞蔥蘢，珠樹搖玓瓅。羽人顧我笑，勸我稅歸軛。霓裳何飄颻，童顏潔白皙。重巖是藩屏，馴鹿受羈靮。樓居彌清霄，蘿蔦成翠帟。仙翁遺竹杖，王母留桃核。奼女飛丹砂，青童護金液。寶氣浮鼎耳，神光生劍脊。虛無天樂來，僁窣鬼兵役。丹丘肅朝禮，玉札工紬繹。枕中淮南方，床下阜鄉舄。明燈坐遙夜，幽籟聽淅瀝。因話近世仙，聳然心神惕。乃言瞿氏子，骨狀非凡格。往事黃先生，群兒多侮劇。謷然不屑意，元氣貯肝膈。往往遊不歸，洞中觀博弈。言高未易信，猶復加訶責。一旦前致辭，自雲仙期迫。言師有道骨，前事常被謫。如今三山上，名字在真籍。悠然謝主人，後歲當來覿。言畢依庭樹，如煙去無跡。觀者皆失次，驚追紛絡繹。日暮山徑窮，松風自蕭槭。適逢修蛇見，瞋目光激射。如嚴三清居，不使恣搜尋。唯餘步綱勢，八趾在沙礫。至今東北隅，表以壇上石。列仙徒有名，世人非目擊。如何庭廡際，白日振飛翮。洞天豈幽遠，得道如咫尺。一氣無死生，三光自遷易。因思人間世，前路何狹窄。瞥然此生中，善祝期滿百。大方播群類，秀氣肖翕闢。性靜本同和，物牽成阻厄。是非斗方寸，葷血昏精魄。遂令多夭傷，猶喜見斑白。喧喧車馬馳，苒苒桑榆夕。共安緹繡榮，不悟泥途適。紛吾本孤賤，世葉在逢掖。九流宗指歸，百氏旁捃摭。公卿偶慰薦，鄉曲繆推擇。居安白社貧，志傲玄纁闢。功名希自取，簪組俟揚歷。書府蚤懷鉛，射宮曾發的。起草香生帳，坐曹烏集柏。賜燕聆簫韶，侍祠閱琮璧。嘗聞履忠信，可以行蠻貊。自述希古心，忘恃干時畫。巧言忽成錦，苦志徒食櫱。平地生峰巒，深心有矛戟。層波一震盪，弱植忽淪溺。北渚吊靈均，長岑思亭伯。禍來昧幾兆，事去空嘆息。塵累與時深，流年隨漏滴。才能疑木雁，報施迷夷跖。楚奏縶鍾儀，商歌勞甯戚。稟生非懸解，對鏡方感激。自從嬰網羅，每事問龜策。王正降雷雨，環玦賜遷斥。倘伏夷平人，誓將依羽客。買山構精舍，領徒開講席。冀無身外憂，自有閒中益。道芽期日就，塵慮乃冰釋。且欲遺姓名，安能慕竹帛。長生尚學致，一溉豈虛擲。芝朮資餱糧，煙霞拂巾幘。黃石履看墮，洪崖肩可拍。聊復嗟蜉蝣，何煩哀虺蜴。青囊既深味，瓊葩亦屢摘。縱無西山資，猶免長慼慼。,
客有為餘話登天壇遇雨之狀，因以賦之,劉禹錫,清晨登天壇，半路逢陰晦。疾行穿雨過，卻立視雲背。白日照其上，風雷走於內。滉漾雪海翻，槎牙玉山碎。蛟龍露鬐鬣，神鬼含變態。萬狀互生滅，百音以繁會。俯觀群動靜，始覺天宇大。山頂自晶明，人間已滂沛。豁然重昏斂，渙若春冰潰。反照入鬆門，瀑流飛縞帶。遙光泛物色，餘韻吟天籟。洞府撞仙鍾，村墟起夕靄。卻見山下侶，已如迷世代。問我何處來，我來雲雨外。,
有僧言羅浮事，因為詩以寫之,劉禹錫,君言羅浮上，容易見九垠。漸高元氣壯，洶湧來翼身。夜宿最高峰，瞻望浩無鄰。海黑天宇曠，星辰來逼人。是時當朏魄，陰物恣騰振。日光吐鯨背，劍影開龍鱗。倏若萬馬馳，旌旗聳奫淪。又如廣樂奏，金石含悲辛。疑其有巨靈，怪物盡來賓。陰陽迭用事，乃俾夜作晨。咿喔天雞鳴，扶桑色昕昕。赤波千萬裡，湧出黃金輪。下視生物息，霏如隙中塵。醯雞仰甕口，亦謂雲漢津。世人信耳目，方寸度大鈞。安知視聽外，怪愕不可陳。悠悠想大方，此乃杯水濱。知小天地大，安能識其真。,
洞庭秋月行,劉禹錫,洞庭秋月生湖心，層波萬頃如熔金。孤輪徐轉光不定，遊氣濛濛隔寒鏡。是時白露三秋中，湖平月上天地空。岳陽樓頭暮角絕，盪漾已過君山東。山城蒼蒼夜寂寂，水月逶迤繞城白。蕩槳巴童歌竹枝，連檣估客吹羌笛。勢高夜久陰力全，金氣肅肅開星躔。浮雲野馬歸四裔，遙望星斗當中天。天雞相呼曙霞出，斂影含光讓朝日。日出喧喧人不閒，夜來清景非人間。,
寄毗陵楊給事三首,劉禹錫,揮毫起制來東省，躡足脩名謁外臺。好著櫜鞬莫惆悵，出文入武是全才。曾主魚書輕刺史，今朝自請左魚來。青雲直上無多地，卻要斜飛取勢回。東城南陌昔同遊，坐上無人第二流。屈指如今已零落，且須歡喜作鄰州。,
答樂天所寄詠懷，且釋其枯樹之嘆,劉禹錫,衙前有樂饌常精，宅內連池酒任傾。自是官高無狎客，不論年長少歡情。驪龍頷被探珠去，老蚌胚還應月生。莫羨三春桃與李，桂花成實向秋榮。,
雜曲歌辭·瀟湘神二曲,劉禹錫,湘水流，湘水流，九疑雲物至今愁。君問二妃何處所，零陵香草露中秋。斑竹枝，斑竹枝，淚痕點點寄相思。楚客欲聽瑤瑟怨，瀟湘深夜月明時。,
酬令狐相公使宅別齋初栽桂樹見懷之作,劉禹錫,清淮南岸家山樹，黑水東邊第一栽。影近畫樑迎曉日，香隨綠酒入金盃。根留本土依江潤，葉起寒稜映月開。早晚陰成比梧竹，九霄還放彩雛來。,
觀八陣圖,劉禹錫,軒皇傳上略，蜀相運神機。水落龍蛇出，沙平鵝鸛飛。波濤無動勢，鱗介避餘威。會有知兵者，臨流指是非。,
相和歌辭·三閣詞四首,劉禹錫,貴人三閣上，日晏未梳頭。不應有恨事，嬌甚卻成愁。珠箔曲瓊鉤，仔細見揚州。北兵那得度，浪話判悠悠。沉香帖閣柱，金縷畫門楣。回首降幡下，已見黍離離。三人出眢井，一身登檻車。朱門漫臨水，不可見鱸魚。,
和浙西李大夫伊川卜居,劉禹錫,早入八元數，嘗承三接恩。飛鳴天上路，鎮壓海西門。清望寰中許，高情物外存。時來誠不讓，歸去每形言。洛下思招隱，江干厭作藩。按經修道具，依樣買山村。開鑿隨人化，幽陰為律暄。遠移難得樹，立變舊荒園。絕塞通潛徑，平泉占上原。煙霞遙在想，簿領益為繁。丹禁虛東閤，蒼生望北轅。徒令雙白鶴，五里自翩翻。,
蠻子歌,劉禹錫,蠻語鉤輈音，蠻衣斑斕布。薰狸掘沙鼠，時節祠盤瓠。忽逢乘馬客，恍若驚麏顧。腰斧上高山，意行無舊路。,
元日感懷,劉禹錫,振蟄春潛至，湘南人未歸。身加一日長，心覺去年非。燎火委虛燼，兒童衒綵衣。異鄉無舊識，車馬到門稀。,描寫春天
送春詞,劉禹錫,昨來樓上迎春處，今日登樓又送歸。蘭蕊殘妝含露泣，柳條長袖向風揮。佳人對鏡容顏改，楚客臨江心事違。萬古至今同此恨，無如一醉盡忘機。,
奉酬湖州崔郎中見寄五韻,劉禹錫,山陽昔相遇，灼灼晨葩鮮。同遊翰墨場，和樂壎篪然。一落名宦途，浩如乘風船。行當衰暮日，臥理淮海邊。猶期謝病後，共樂桑榆年。,
磨鏡篇,劉禹錫,流塵翳明鏡，歲久看如漆。門前負局人，為我一磨拂。萍開綠池滿，暈盡金波溢。白日照空心，圓光走幽室。山神妖氣沮，野魅真形出。卻思未磨時，瓦礫來唐突。.,
荊門道懷古,劉禹錫,南國山川舊帝畿，宋臺樑館尚依稀。馬嘶古道行人歇，麥秀空城野雉飛。風吹落葉填宮井，火入荒陵化寶衣。徒使詞臣庾開府，咸陽終日苦思歸。,
和董庶中古散調詞贈尹果毅,劉禹錫,昔聽東武吟，壯年心已悲。如何今濩落，聞君辛苦辭。言有窮巷士，弱齡頗尚奇。讀得玄女符，生當事邊時。借名遊俠窟，結客幽並兒。往來長楸間，能帶雙鞬馳。崩騰天寶末，塵暗燕南垂。爟火入咸陽，詔徵神武師。是時佔軍幕，插羽揚金羈。萬夫列轅門，觀射中戟支。誓當雪國讎，親愛從此辭。中宵倚長劍，起視蚩尤旗。介馬晨蕭蕭，陣雲竟天涯。陰風獵白草，旗槊光參差。勇氣貫中腸，視身忽如遺。生擒白馬將，虜騎不敢追。貴臣上戰功，名姓隨意移。終歲肌骨苦，他人印累累。謁者既清宮，諸侯各罷戲。上將賜甲第，門戟不可窺。眥血下沾襟，天高問無期。卻尋故鄉路，孤影空相隨。行逢裡中舊，撲樕昔所嗤。一言合侯王，腰佩黃金龜。問我何自苦，可憐真數奇。遲迴顧徒御，得色懸雙眉。翻然悟世途，撫己昧所宜。田園已蕪沒，流浪江海湄。鷙禽毛翮摧，不見翔雲姿。衰容蔽逸氣，孑孑無人知。寂寞草玄徒，長吟下書帷。為君發哀韻，若扣瑤林枝。有客識其真，潺湲涕交頤。飲爾一杯酒，陶然足自怡。,
酬樂天七月一日夜即事見寄,劉禹錫,夜樹風韻清，天河雲彩輕。故苑多露草，隔城聞鶴鳴。搖落從此始，別離含遠情。聞君當是夕，倚瑟吟商聲。外物豈不足，中懷向誰傾。秋來念歸去，同聽嵩陽笙。,
琴曲歌辭·飛鳶操,劉禹錫,鳶飛杳杳青雲裡，鳶鳴蕭蕭風四起。旗尾飄揚勢漸高，箭頭砉劃聲相似。長空悠悠霽日懸，六翮不動凝飛煙。遊鶤翔雁出其下，慶雲清景相迴旋。忽聞飢烏一噪聚，瞥下雲中爭腐鼠。騰音礪吻相喧呼，仰天大嚇疑鴛雛。畏人避犬投高處，俯啄無聲猶屢顧。青鳥自愛玉山禾，仙禽徒貴華亭露。樸樕危巢向暮時，毰毸飽腹蹲枯枝。遊童挾彈一麾肘，臆碎羽分人不悲。天生眾禽各有類，威鳳文章在仁義。鷹隼儀形螻蟻心，雖能戾天何足貴。,
酬牛相公獨飲偶醉寓言見示,劉禹錫,宮漏夜丁丁，千門閉霜月。華堂列紅燭，絲管靜中發。歌眉低有思，舞體輕無骨。主人啟酡顏，酣暢浹肌發。猶思城外客，阡陌不可越。春意日夕深，此歡無斷絕。,
韓十八侍御見示岳陽樓別竇司直詩，因令屬和,劉禹錫,楚望何蒼然，曾瀾七百里。孤城寄遠目，一寫無窮已。盪漾浮天蓋，四環宣地理。積漲在三秋，混成非一水。冬遊見清淺，春望多洲沚。雲錦遠沙明，風煙青草靡。火星忽南見，月硤方東迤。雪波西山來，隱若長城起。獨專朝宗路，駛悍不可止。支川讓其威，蓄縮至南委。熊武走蠻落，瀟湘來奧鄙。炎蒸動泉源，積潦搜山趾。歸往無旦夕，包含通遠邇。行當白露時，眇視秋光裡。曙色未昭晰，露華遙斐舋。浩爾神骨清，如觀混元始。北風忽震盪，驚浪迷津涘。怒激鼓鏗訇，蹙成山巋硊。鵾鵬疑變化，罔象何恢詭。噓吸寫樓臺，騰驤露鬐尾。景移群動息，波靜繁音弭。明月出中央，青天絕纖滓。素光淡無際，綠靜平如砥。空影渡鵷鴻，秋聲思蘆葦。鮫人弄機杼，貝闕駢紅紫。珠蛤吐玲瓏，文鰩翔旖旎。水鄉吳蜀限，地勢東南庳。翼軫粲垂精，衡巫屹環峙。名雄七澤藪，國辨三苗氏。唐羿斷修蛇，荊王憚青兕。秦狩跡猶在，虞巡路從此。軒後奏宮商，騷人詠蘭芷。茅嶺潛相應，橘洲傍可指。郭璞驗幽經，羅含著前紀。觀津戚里族，按道侯家子。聯袂登高樓，臨軒笑相視。假守亦高臥，墨曹正垂耳。契闊話涼溫，壺觴慰遷徙。地偏山水秀，客重杯盤侈。紅袖花欲然，銀燈晝相似。興酣更抵掌，樂極同啟齒。筆鋒不能休，藻思一何綺。伊餘負微尚，夙昔慚知己。出入金馬門，交結青雲士。襲芳踐蘭室，學古遊槐市。策慕宋前軍，文師漢中壘。陋容昧俯仰，孤志無依倚。衛足不如葵，漏川空嘆蟻。幸逢萬物泰，獨處窮途否。鍛翮重疊傷，兢魂再三褫。蘧瑗亦屢化，左丘猶有恥。桃源訪仙宮，薜服祠山鬼。故人南臺舊，一別如弦矢。今朝會荊巒，斗酒相宴喜。為餘出新什，笑抃隨伸紙。曄若觀五色，歡然臻四美。委曲風濤事，分明窮達旨。洪韻發華鍾，悽音激清徵。羊濬要共和，江淹多雜擬。徒欲仰高山，焉能追逸軌。湘洲路四達，巴陵城百雉。何必顏光祿，留詩張內史。,
酬湖州崔郎中見寄,劉禹錫,風箏吟秋空，不肖指爪聲。高人靈府間，律呂伴鹹英。昔年與兄遊，文似馬長卿。今來寄新詩，乃類陶淵明。磨礱老益智，吟詠閒彌精。豈非山水鄉，盪漾神機清。渚煙蕙蘭動，溪雨虹蜺生。馮君虛上舍，待餘乘興行。,
和浙西李大夫晚下北固山，喜徑鬆成陰，悵然,劉禹錫,一辭溫室樹，幾見武昌柳。荀謝年何少，韋平望已久。種鬆夾石道，紆組臨沙阜。目覽帝王州，心存股肱守。葉動驚彩翰，波澄見赬首。晉宋齊樑都，千山萬江口。煙散隋宮出，濤來海門吼。風俗太伯餘，衣冠永嘉後。江長天作限，山固壤無朽。自古稱佳麗，非賢誰奄有。八元邦族盛，萬石門風厚。天柱揭東溟，文星照北斗。高亭一騁望，舉酒共為壽。因賦詠懷詩，遠寄同心友。禁中晨夜直，江左東西偶。將手握兵符，儒腰盤貴綬。頒條風有自，立事言無苟。農野聞讓耕，軍人不使酒。用材當構廈，知道寧窺牖。誰謂青雲高，鵬飛終揹負。,
泰娘歌,劉禹錫,泰孃家本閶門西，門前綠水環金堤。有時妝成好天氣，走上皋橋折花戲。風流太守韋尚書，路傍忽見停隼旟。斗量明珠鳥傳意，紺幰迎入專城居。長鬟如雲衣似霧，錦茵羅薦承輕步。舞學驚鴻水榭春，歌傳上客蘭堂暮。從郎西入帝城中，貴遊簪組香簾櫳。低鬟緩視抱明月，纖指破撥生胡風。繁華一旦有消歇，題劍無光履聲絕。洛陽舊宅生草萊，杜陵蕭蕭松柏哀。妝奩蟲網厚如繭，博山爐側傾寒灰。蘄州刺史張公子，白馬新到銅駝裡。自言買笑擲黃金，月墮雲中從此始。安知鵩鳥座隅飛，寂寞旅魂招不歸。秦嘉鏡有前時結，韓壽香銷故篋衣。山城少人江水碧，斷雁哀猿風雨夕。朱弦已絕為知音，雲鬢未秋私自惜。舉目風煙非舊時，夢尋歸路多參差。如何將此千行淚，更灑湘江斑竹枝。,
答樂天戲贈,劉禹錫,才子聲名白侍郎，風流雖老尚難當。詩情逸似陶彭澤，齋日多如周太常。矻矻將心求淨法，時時偷眼看春光。知君技癢思歡宴，欲倩天魔破道場。,
郡齋書懷寄江南白尹，兼簡分司崔賓客,劉禹錫,謾讀圖書三十車，年年為郡老天涯。一生不得文章力，百口空為飽暖家。綺季衣冠稱鬢面，吳公政事副詞華。還思謝病吟歸去，同醉城東桃李花。,
酬令狐相公寄賀遷拜之什,劉禹錫,邅回二紀重為郎，洛下遙分列宿光。不見當關呼早起，曾無侍史與焚香。三花秀色通春幌，十字清波繞宅牆。白髮青衫誰比數，相憐只是有樑王。,
夏日寄宣武令狐相公,劉禹錫,長憶樑王逸興多，西園花盡興如何。近來溽暑侵亭館，應覺清談勝綺羅。境入篇章高韻發，風穿號令眾心和。承明欲謁先相報，願拂朝衣逐曉珂。,
重酬前寄,劉禹錫,邊烽寂寂盡收兵，宮樹蒼蒼靜掩扃。戎羯歸心如內地，天狼無角比凡星。新成麗句開緘後，便入清歌滿坐聽。吳苑晉祠遙望處，可憐南北太相形。,
令狐相公自太原累示新詩，因以酬寄,劉禹錫,飛蓬卷盡塞雲寒，戰馬閒嘶漢地寬。萬里胡天無警急，一籠烽火報平安。燈前妓樂留賓宴，雪後山河出獵看。珍重新詩遠相寄，風情不似四登壇。,
奉送家兄歸王屋山隱居二首,劉禹錫,洛陽天壇上，依稀似玉京。夜分先見日，月靜遠聞笙。雲路將雞犬，丹臺有姓名。古來成道者，兄弟亦同行。春來山事好，歸去亦逍遙。水淨苔莎色，露香芝朮苗。登臺吸瑞景，飛步翼神飆。願薦壎篪曲，相將學玉簫。,
酬思黯見示小飲四韻,劉禹錫,拋卻人間第一官，俗情驚怪我方安。兵符相印無心戀，洛水嵩雲恣意看。三足鼎中知味久，百尋竿上擲身難。追呼故舊連宵飲，直到天明興未闌。,
病中一二禪客見問，因以謝之,劉禹錫,勞動諸賢者，同來問病夫。添爐烹雀舌，灑水淨龍鬚。身是芭蕉喻，行須筇竹扶。醫王有妙藥，能乞一丸無。,
贈澧州高大夫司馬霞寓,劉禹錫,前年牧錦城，馬蹋血泥行。千里追戎首，三軍許勇名。殘兵疑鶴唳，空壘辯烏聲。一誤雲中級，南遊湘水清。,
德宗神武孝文皇帝輓歌二首,劉禹錫,出震清多難，乘時播大鈞。操弦調六氣，揮翰動三辰。運偶昇天日，哀深率土人。瑤池無轍跡，誰見屬車塵。鳳翣擁銘旌，威遲異吉行。漢儀陳祕器，楚挽咽繁聲。駐綍辭清廟，凝笳背直城。唯應留內傳，知是向蓬瀛。,
答白刑部聞新蟬,劉禹錫,蟬聲未發前，已自感流年。一入淒涼耳，如聞斷續絃。晴清依露葉，晚急畏霞天。何事秋卿詠，逢時亦悄然。,
雜曲歌辭·宜城歌,劉禹錫,野水繞空城，行塵起孤驛。花臺側生樹，石碣陽鐫額。靡靡度行人，溫風吹宿麥。,
和武中丞秋日寄懷簡諸僚故,劉禹錫,退朝還公府，騎吹息繁陰。吏散秋庭寂，烏啼煙樹深。威生奉白簡，道勝外華簪。風物清遠目，功名懷寸陰。雲衢念前侶，彩翰寫沖襟。涼菊照幽徑，敗荷攢碧潯。感時江海思，報國鬆筠心。空愧壽陵步，芳塵何處尋。,
和令狐相公春日尋花有懷白侍郎閣老,劉禹錫,芳菲滿雍州，鸞鳳許同遊。花徑須深入，時光不少留。色鮮由樹嫩，枝亞為房稠。靜對仍持酒，高看特上樓。晴宜連夜賞，雨便一年休。共憶秋官處，餘霞曲水頭。,
題壽安甘棠館二首,劉禹錫,公館似仙家，池清竹徑斜。山禽忽驚起，衝落半巖花。門前洛陽道，門裡桃花路。塵土與煙霞，其間十餘步。,
始發鄂渚寄表臣二首,劉禹錫,祖帳管絃絕，客帆西風生。回車已不見，猶聽馬嘶聲。曉發柳林戍，遙城聞五鼓。憶與故人眠，此時猶晤語。,
送蘄州李郎中赴任,劉禹錫,楚關蘄水路非賒，東望雲山日夕佳。薤葉照人呈夏簟，松花滿碗試新茶。樓中飲興因明月，江上詩情為晚霞。北地交親長引領，早將玄鬢到京華。,
崔元受少府自貶所還，遺山姜花，以詩答之,劉禹錫,故人博羅尉，遺我山姜花。採從碧海上，來自謫仙家。雲濤潤孤根，陰火照晨葩。靜搖扶桑日，豔對瀛洲霞。世人愛芳辛，搴擷忘幽遐。傳名入帝裡，飛驛辭天涯。王濟本尚味，石崇方鬥奢。雕盤多不識，綺席乃增華。驛馬損筋骨，貴人滋齒牙。顧予藜藿士，持此重諮嗟。,
裴祭酒尚書見示春歸城南青松塢別墅寄王左丞,劉禹錫,早宦閱人事，晚懷生道機。時從學省出，獨望郊園歸。野彴度春水，山花映巖扉。石頭解金章，林下步綠薇。青松鬱成塢，修竹盈尺圍。吟風起天籟，蔽日無炎威。危徑盤羊腸，連甍聳翬飛。幽谷響樵斧，澄潭環釣磯。因高見帝城，冠蓋揚光輝。白雲難持寄，清韻投所希。二公如長離，比翼翔太微。含情謝林壑，酬贈駢珠璣。顧予久郎潛，愁寂對芳菲。一聞丘中趣，再撫黃金徽。,
白太守行,劉禹錫,聞有白太守，拋官歸舊谿。蘇州十萬戶，盡作嬰兒啼。太守駐行舟，閶門草萋萋。揮袂謝啼者，依然兩眉低。朱戶非不崇，我心如重狴。華池非不清，意在寥廓棲。誇者竊所怪，賢者默思齊。我為太守行，題在隱起珪。,
早夏郡中書事,劉禹錫,水禽渡殘月，飛雨灑高城。華堂對嘉樹，簾廡含曉清。拂鏡整危冠，振衣步前楹。將吏儼成列，簿書紛來縈。言下辨曲直，筆端破交爭。虛懷詢病苦，懷律操剽輕。閽吏告無事，歸來解簪纓。高簾覆朱閣，忽爾聞調笙。,
和樂天洛城春齊梁體八韻,劉禹錫,帝城宜春入，遊人喜意長。草生季倫谷，花出莫愁坊。斷雲發山色，輕風漾水光。樓前戲馬地，樹下鬥雞場。白頭自為侶，綠酒亦滿觴。潘園觀種植，謝墅閱池塘。至閒似隱逸，過老不悲傷。相問焉功德，銀黃遊故鄉。,
和郴州楊侍郎玩郡齋紫薇花十四韻,劉禹錫,幾年丹霄上，出入金華省。暫別萬年枝，看花桂陽嶺。南方足奇樹，公府成佳境。綠陰交廣除，明豔透蕭屏。雨餘人吏散，燕語簾櫳靜。懿此含曉芳，翛然忘簿領。紫茸垂組縷，金縷攢鋒穎。露溽暗傳香，風輕徐就影。苒弱多意思，從容佔光景。得地在侯家，移根近仙井。開尊好凝睇，倚瑟仍回頸。遊蜂駐彩冠，舞鶴迷煙頂。興生紅藥後，愛與甘棠並。不學夭桃姿，浮榮在俄頃。,
酬留守牛相公宮城早秋寓言見寄,劉禹錫,曉月映宮樹，秋光起天津。涼風稍動葉，宿露未生塵。星氣尚芳麗，曠望感心神。揮毫成逸韻，開閤遲來賓。擺去將相印，漸為逍遙身。如招後房宴，卻要白頭人。,
和令狐相公初歸京國賦詩言懷,劉禹錫,凌雲羽翮掞天才，揚歷中樞與外臺。相印昔辭東閣去，將星還拱北辰來。殿庭捧日彯纓入，閣道看山曳履回。口不言功心自適，吟詩釀酒待花開。,
福先寺雪中酬別樂天,劉禹錫,龍門賓客會龍宮，東去旌旗駐上東。二八笙歌雲幕下，三千世界雪花中。離堂未暗排紅燭，別曲含悽颺晚風。才子從今一分散，便將詩詠向吳儂。,
和白侍郎送令狐相公鎮太原,劉禹錫,十萬天兵貂錦衣，晉城風日鬥生輝。行臺僕射深恩重，從事中郎舊路歸。疊鼓蹙成汾水浪，閃旗驚斷塞鴻飛。邊庭自此無烽火，擁節還來坐紫微。,
雜曲歌辭·拋球樂,劉禹錫,五彩繡團團，登君玳瑁筵。最宜紅燭下，偏稱落花前。上客如先起，應須贈一船。春早見花枝，朝朝恨發遲。及看花落後，卻憶未開時。幸有拋球樂，一杯君莫辭。,
樂天寄重和晚達冬青一篇，因成再答,劉禹錫,風雲變化饒年少，光景蹉跎屬老夫。秋隼得時凌汗漫，寒龜飲氣受泥塗。東隅有失誰能免，北叟之言豈便無。振臂猶堪呼一擲，爭知掌下不成盧。,
和楊師皋給事傷小姬英英,劉禹錫,見學胡琴見藝成，今朝追想幾傷情。撚弦花下呈新曲。放撥燈前謝改名。但是好花皆易落，從來尤物不長生。鸞臺夜直衣衾冷，雲雨無因入禁城。,
樓上,劉禹錫,江上樓高二十梯，梯梯登遍與雲齊。人從別浦經年去，天向平蕪盡處低。,
酬樂天見貽賀金紫之什,劉禹錫,久學文章含白鳳，卻因政事賜金魚。郡人未識聞謠詠，天子知名與詔書。珍重賀詩呈錦繡，願言歸計並園廬。舊來詞客多無位，金紫同遊誰得如。,
和樂天柘枝,劉禹錫,柘枝本出楚王家，玉面添嬌舞態奢。鬆鬢改梳鸞鳳髻，新衫別織鬥雞紗。鼓催殘拍腰身軟，汗透羅衣雨點花。畫筵曲罷辭歸去，便隨王母上煙霞。,
酬令狐留守巡內至集賢院見寄,劉禹錫,仙院文房隔舊宮，當時盛事盡成空。墨池半在頹垣下，書帶猶生蔓草中。巡內因經九重苑，裁詩又繼二南風。為兄手寫殷勤句，遍歷三臺各一通。,
酬樂天衫酒見寄,劉禹錫,酒法眾傳吳米好，舞衣偏尚越羅輕。動搖浮蟻香濃甚，裝束輕鴻意態生。閱曲定知能自適，舉杯應嘆不同傾。終朝相憶終年別，對景臨風無限情。,
自左馮歸洛下酬樂天兼呈裴令公,劉禹錫,新恩通籍在龍樓，分務神都近舊丘。自有園公紫芝侶，仍追少傅赤松遊。華林霜葉紅霞晚，伊水晴光碧玉秋。更接東山文酒會，始知江左未風流。,
送趙中丞自司金郎轉官參山南令狐僕射幕府,劉禹錫,綠樹滿褒斜，西南蜀路賒。驛門臨白草，縣道入黃花。相府開油幕，門生逐絳紗。行看佈政後，還從入京華。,
洛中送崔司業使君扶侍赴唐州,劉禹錫,綠野芳城路，殘春柳絮飛。風鳴驌驦馬，日照老萊衣。洛苑魚書至，江村雁戶歸。相思望淮水，雙鯉不應稀。,
酬樂天偶題酒甕見寄,劉禹錫,從君勇斷拋名後，世路榮枯見幾回。門外紅塵人自走，甕頭清酒我初開。三冬學任胸中有，萬戶侯須骨上來。何幸相招同醉處，洛陽城裡好池臺。,
送李友路秀才赴舉,劉禹錫,誰憐相門子，不語望秋山。生長綺紈內，辛勤筆硯間。榮親在名字，好學棄官班。佇俟明年桂，高堂開笑顏。,
送從弟郎中赴浙西,劉禹錫,銜命出尚書，新恩換使車。漢庭無右者，樑苑重歸歟。又食建業水，曾依京口居。共經何限事，賓主兩如初。,
和樂天洛下雪中宴集寄汴州李尚書,劉禹錫,洛城無事足杯盤，風雪相和歲欲闌。樹上因依見寒鳥，坐中收拾盡閒官。笙歌要請頻何爽，笑語忘機拙更歡。遙想兔園今日會，瓊林滿眼映旂竿。,
八月十五日夜玩月,劉禹錫,天將今夜月，一遍洗寰瀛。暑退九霄淨，秋澄萬景清。星辰讓光彩，風露發晶英。能變人間世，翛然是玉京。,
馬大夫見示浙西王侍御贈答詩因命同作,劉禹錫,憶逐羊車凡幾時，今來舊府統戎師。象筵照室會詞客，銅鼓臨軒舞海夷，百越酋豪稱故吏，十洲風景助新詩。秣陵從事何年別，一見瓊章如素期。,
秋日送客至潛水驛,劉禹錫,候吏立沙際，田家連竹溪。楓林社日鼓，茅屋午時雞。鵲噪晚禾地，蝶飛秋草畦。驛樓宮樹近，疲馬再三嘶。,
酬國子崔博士立之見寄,劉禹錫,健筆高科早絕倫，後來無不揖芳塵。遍看今日乘軒客，多是昔年呈卷人。胄子執經瞻講坐，郎官共食接華茵。煩君遠寄相思曲，慰問天南一逐臣。,
城東閒遊,劉禹錫,借問池臺主，多居要路津。千金買絕境，永日屬閒人。竹徑縈紆入，花林委曲巡。斜陽眾客散，空鎖一園春。,
歲杪將發楚州呈樂天,劉禹錫,楚澤雪初霽，楚城春欲歸。清淮變寒色，遠樹含清暉。原野已多思，風霜潛減威。與君同旅雁，北向刷毛衣。,
終南秋雪,劉禹錫,南嶺見秋雪，千門生早寒。閒時駐馬望，高處捲簾看。霧散瓊枝出，日斜鉛粉殘。偏宜曲江上，倒影入清瀾。,
柳絮,劉禹錫,飄颺南陌起東鄰，漠漠濛濛暗度春。花巷暖隨輕舞蝶，玉樓晴拂豔妝人。縈迴謝女題詩筆，點綴陶公漉酒巾。何處好風偏似雪，隋河堤上古江津。,
秋夕不寐寄樂天,劉禹錫,洞戶夜簾卷，華堂秋簟清。螢飛過池影，蛩思繞階聲。老枕知將雨，高窗報欲明。何人諳此景，遠問白先生。,
酬喜相遇同州與樂天替代,劉禹錫,舊託鬆心契，新交竹使符。行年同甲子，筋力羨丁夫。別後詩成帙，攜來酒滿壺。今朝停五馬，不獨為羅敷。,
閒坐憶樂天以詩問酒熟未,劉禹錫,案頭開縹帙，肘後檢青囊。唯有達生理，應無治老方。減書存眼力，省事養心王。君酒何時熟，相攜入醉鄉。,
酬樂天感秋涼見寄,劉禹錫,庭晚初辨色，林秋微有聲。槿衰猶強笑，蓮迥卻多情。檐燕歸心動，韝鷹俊氣生。閒人佔閒景，酒熟且同傾。,
早秋雨後寄樂天,劉禹錫,夜雲起河漢，朝雨灑高林。梧葉先風落，草蟲迎溼吟。簟涼扇恩薄，室靜琴思深。且喜炎前別，安能懷寸陰。,
和李相公初歸平泉過龍門南嶺遙望山居即事,劉禹錫,暫別明庭去，初隨優詔還。曾為鵬鳥賦，喜過鑿龍山。新墅煙火起，野程泉石間。巖廊人望在，只得片時閒。,
敬酬微公見寄二首,劉禹錫,淒涼沃州僧，憔悴柴桑宰。別來二十年，唯餘兩心在。越江千里鏡，越嶺四時雪。中有逍遙人，夜深觀水月。,
別蘇州二首,劉禹錫,三載為吳郡，臨岐祖帳開。雖非謝桀黠，且為一裴回。流水閶門外，秋風吹柳條。從來送客處，今日自魂銷。,
九日登高,劉禹錫,世路山河險，君門煙霧深。年年上高處，未省不傷心。,
魏宮詞二首,劉禹錫,日晚長秋簾外報，望陵歌舞在明朝。添爐欲爇薰衣麝，憶得分時不忍燒。日映西陵松柏枝，下臺相顧一相思。朝來樂府長歌曲，唱著君王自作詞。,
秋晚題湖城驛池上亭,劉禹錫,秋次池上館，林塘照南榮。塵衣紛未解，幽思浩已盈。風蓮墜故萼，露菊含晚英。恨為一夕客，愁聽晨雞鳴。,
讀張曲江集作,劉禹錫,聖言貴忠恕，至道重觀身。法在何所恨，色相斯為仁。良時難久恃，陰謫豈無因。寂寞韶陽廟，魂歸不見人。,
送慧則法師歸上都因呈廣宣上人,劉禹錫,昨日東林看講時，都人象馬蹋琉璃。雪山童子應前世，金粟如來是本師。一錫言歸九城路，三衣曾拂萬年枝。休公久別如相問，楚客逢秋心更悲。,
臥病聞常山旋師，策勳宥過，王澤大洽，因寄,劉禹錫,寂寂重寂寂，病夫臥秋齋。夜蛩思幽壁，槁葉鳴空階。南國異氣候，火旻尚昏霾。瘴煙跕飛羽，沴氣傷百骸。昨聞凱歌旋，飲至酒如淮。無戰陋丹水，垂仁輕槁街。清廟既策勳，圓丘俟燔柴。車書一以混，幽遠靡不懷。逐客憔悴久，故鄉雲雨乖。禽魚各有化，予欲問齊諧。,
望衡山,劉禹錫,東南倚蓋卑，維嶽資柱石。前當祝融居，上拂朱鳥翮。青冥結精氣，磅礴宣地脈。還聞膚寸陰，能致彌天澤。,
竇朗州見示與澧州元郎中早秋贈答命同作,劉禹錫,鄰境諸侯同舍郎，芷江蘭浦恨無樑。秋風門外旌旗動，曉露庭中橘柚香。玉簟微涼宜白晝，金笳入暮應清商，騷人昨夜聞鶗鴂，不嘆流年惜眾芳。,
鬆滋渡望峽中,劉禹錫,渡頭輕雨灑寒梅，雲際溶溶雪水來。夢渚草長迷楚望，夷陵土黑有秦灰。巴人淚應猿聲落，蜀客船從鳥道回。十二碧峰何處所，永安宮外是荒臺。,
秋江早發,劉禹錫,輕陰迎曉日，霞霽秋江明。草樹含遠思，襟杯有餘清。凝睇永珍起，朗吟孤憤平。渚鴻未矯翼，而我已遐徵。因思市朝人，方聽晨雞鳴。昏昏戀衾枕，安見元氣英。納爽耳目變，玩奇筋骨輕。滄洲有奇趣，浩然吾將行。,
謝寺雙檜,劉禹錫,雙檜蒼然古貌奇，含煙吐霧鬱參差。晚依禪客當金殿，初對將軍映畫旗。龍象界中成寶蓋，鴛鴦瓦上出高枝。長明燈是前朝焰，曾照青青年少時。,
樂天寄洛下新詩，兼喜微之慾到，因以抒懷也,劉禹錫,鬆間風未起，萬葉不自吟。池上月未來，清輝同夕陰。宮徵不獨運，壎篪自相尋。一從別樂天，詩思日已沉。吟君洛中作，精絕百鍊金。乃知孤鶴情，月露為知音。微之從東來，威鳳鳴歸林。羨君先相見，一豁平生心。,
洛中早春贈樂天,劉禹錫,漠漠復靄靄，半晴將半陰。春來自何處，無跡日以深。韶嫩冰後木，輕盈煙際林。藤生欲有託，柳弱不自任。花意已含蓄，鳥言尚沉吟。期君當此時，與我恣追尋。翻愁爛熳後，春暮卻傷心。,
酬樂天聞新蟬見贈,劉禹錫,碧樹鳴蟬後，煙雲改容光。瑟然引秋氣，芳草日夜黃。夾道喧古槐，臨池思垂楊。離人下憶淚，志士激剛腸。昔聞阻山川，今聽同匡床。人情便所遇，音韻豈殊常。因之比笙竽，送我遊醉鄉。,
和嚴給事聞唐昌觀玉蕊花下有遊仙二絕,劉禹錫,玉女來看玉蕊花，異香先引七香車。攀枝弄雪時回顧，驚怪人間日易斜。雪蕊瓊絲滿院春，衣輕步步不生塵。君平簾下徒相問，長伴吹簫別有人。,
春日寄楊八唐州二首,劉禹錫,淮西春草長，淮水逶迤光。燕入新村落，人耕舊戰場。可憐行春守，立馬看斜桑。漠漠淮上春，莠苗生故壘。梨花方城路，荻筍蕭陂水。高齋有謫仙，坐嘯清風起。,
更衣曲,劉禹錫,博山炯炯吐香霧，紅燭引至更衣處。夜如何其夜漫漫，鄰雞未鳴寒雁度。庭前雪壓鬆桂叢，廊下點點懸紗籠。滿堂醉客爭笑語，嘈囋琵琶青幕中。,
同白二十二贈王山人,劉禹錫,愛名之世忘名客，多事之時無事身。古老相傳見來久，歲年雖變貌常新。飛章上達三清路，受籙平交五嶽神。笑聽咚咚朝暮鼓，只能催得市朝人。,
酬鄆州令狐相公官舍言懷見寄兼呈樂天,劉禹錫,詞人各在一涯居，聲味雖同跡自疏。佳句傳因多好事，盡題稀為不便書。已通戎略逢黃石，仍占星文耀碧虛。聞說朝天在來歲，霸陵春色待行車。,
酬樂天見寄,劉禹錫,元君後輩先零落，崔相同年不少留。華屋坐來能幾日，夜臺歸去便千秋。背時猶自居三品，得老終須卜一丘。若使吾徒還早達，亦應簫鼓入鬆楸。,
題於家公主舊宅,劉禹錫,樹繞荒臺葉滿池，簫聲一絕草蟲悲。鄰家猶學宮人髻，園客爭偷御果枝。馬埒蓬蒿藏狡兔，鳳樓煙雨嘯愁鴟。何郎獨在無恩澤，不似當初傅粉時。,
樂天見示傷微之敦詩，晦叔三君子皆有深分，,劉禹錫,吟君嘆逝雙絕句，使我傷懷奏短歌。世上空驚故人少，集中惟覺祭文多。芳林新葉催陳葉，流水前波讓後波。萬古到今同此恨，聞琴淚盡欲如何。,友情詩，哲理詩
和樂天題真娘墓,劉禹錫,薝蔔林中黃土堆，羅襦繡黛已成灰。芳魂雖死人不怕，蔓草逢春花自開。幡蓋向風疑舞袖，鏡燈臨曉似妝臺。吳王嬌女墳相近，一片行雲應往來。,
客有話汴州新政書事寄令狐相公,劉禹錫,天下嚥喉今大寧，軍城喜氣徹青冥。庭前劍戟朝迎日，筆底文章夜應星。三省壁中題姓字，萬人頭上見儀形。汴州忽復承平事，正月看燈戶不扃。,
令狐相公自天平移鎮太原以詩申賀,劉禹錫,北都留守將天兵，出入香街宿禁扃。鼙鼓夜聞驚朔雁，旌旗曉動拂參星。孔璋舊檄家家有，叔度新歌處處聽。夷落遙知真漢相，爭來屈膝看儀刑。,
邊風行,劉禹錫,邊馬蕭蕭鳴，邊風滿磧生。暗添弓箭力，鬥上鼓鼙聲。襲月寒暈起，吹雲陰陣成。將軍佔氣候，出號夜翻營。,
送太常蕭博士棄官歸養赴東都,劉禹錫,兄弟盡鴛鸞，歸心切問安。貪榮五彩服，遂掛兩樑冠。侍膳曾調鼎，循陔更握蘭。從今別君後，長憶德星看。,
發華州留別張侍御,劉禹錫,束簡下延閣，買符驅短轅。同人惜分袂，結念醉芳樽。切切別弦急，蕭蕭徵騎煩。臨岐無限意，相視卻忘言。,
送元上人歸稽亭,劉禹錫,重疊稽亭路，山僧歸獨行。遠峰斜日影，本寺舊鐘聲。徒侶問新事，煙雲愴別情。應誇乞食處，踏遍鳳凰城。,
贈別君素上人詩,劉禹錫,窮巷唯秋草，高僧獨扣門。相歡如舊識，問法到無言。水為風生浪，珠非塵可昏。悟來皆是道，此別不銷魂。,
和牛相公遊南莊醉後寓言戲贈樂天兼見示,劉禹錫,城外園林初夏天，就中野趣在西偏。薔薇亂髮多臨水，鸂鶒雙遊不避船。水底遠山雲似雪，橋邊平岸草如煙。白家唯有杯觴興，欲把頭盤打少年。,
贈別約師,劉禹錫,師逢吳興守，相伴住禪扃。春雨同栽樹，秋燈對講經。廬山曾結社，桂水遠揚舲。話舊還惆悵，天南望柳星。,
秋日過鴻舉法師寺院，便送歸江陵,劉禹錫,看畫長廊遍，尋僧一徑幽。小池兼鶴淨，古木帶蟬秋。客至茶煙起，禽歸講席收。浮杯明日去，相望水悠悠。,
春日退朝,劉禹錫,紫陌夜來雨，南山朝下看。戟枝迎日動，閣影助鬆寒。瑞氣轉綃縠，遊光泛波瀾。御溝新柳色，處處拂歸鞍。,
寄楊八拾遺,劉禹錫,聞君前日獨庭爭，漢帝偏知白馬生。忽領簿書遊太學，寧勞侍從厭承明。洛陽本自宜才子，海內而今有直聲。為謝同僚老博士，範雲來歲即公卿。,
"酬竇員外郡齋宴客,偶命柘枝因見寄，兼呈張",劉禹錫,分憂餘刃又從公，白羽胡床嘯詠中。彩筆諭戎矜倚馬，華堂留客看驚鴻。渚宮油幕方高步，澧浦甘棠有幾叢。若問騷人何處所，門臨寒水落江楓。,
分司東都蒙襄陽李司徒相公書問因以奉寄,劉禹錫,早忝金馬客，晚為商洛翁。知名四海內，多病一生中。舉世往還盡，何人心事同。幾時登峴首，恃舊揖三公。,
寄朗州溫右史曹長,劉禹錫,暫別瑤墀鴛鷺行，彩旗雙引到沅湘。城邊流水桃花過，簾外春風杜若香。史筆枉將書紙尾，朝纓不稱濯滄浪。雲臺公業家聲在，徵詔何時出建章。,
酬楊司業巨源見寄,劉禹錫,辟雍流水近靈臺，中有詩篇絕世才。渤海歸人將集去，梨園弟子請詞來。瓊枝未識魂空斷，寶匣初臨手自開。莫道專城管雲雨，其如心似不然灰。,
為郎分司寄上都同舍,劉禹錫,籍通金馬門，家在銅駝陌。省闥晝無塵，宮樹朝凝碧。荒街淺深轍，古渡潺湲石。唯有嵩丘雲，堪誇早朝客。,
登陝州北樓卻憶京師親友,劉禹錫,獨上百尺樓，目窮思亦愁。初日遍露草，野田荒悠悠。塵息長道白，林清宿煙收。回首雲深處，永懷鄉舊遊。,
聞董評事疾因以書贈,劉禹錫,繁露傳家學，青蓮譯梵書。火風乖四大，文字廢三餘。欹枕晝眠靜，折巾秋鬢疏。武皇思視草，誰許茂陵居。,
詠庭梅寄人,劉禹錫,早花常犯寒，繁實常苦酸。何事上春日，坐令芳意闌。夭桃定相笑，遊妓肯回看。君問調金鼎，方知正味難。,
請告東歸發灞橋卻寄諸僚友,劉禹錫,徵徒出灞涘，回首傷如何。故人云雨散，滿目山川多。行車無停軌，流景同迅波。前歡漸成昔，感嘆益勞歌。,
和裴相公寄白侍郎求雙鶴,劉禹錫,皎皎華亭鶴，來隨太守船。青雲意長在，滄海別經年。留滯清洛苑，裴回明月天。何如鳳池上，雙舞入祥煙。,
和樂天早寒,劉禹錫,雨引苔侵壁，風驅葉擁階。久留閒客話，宿請老僧齋。酒甕新陳接，書籤次第排。翛然自有處，搖落不傷懷。,
贈眼醫婆羅門僧,劉禹錫,三秋傷望眼，終日哭途窮。兩目今先暗，中年似老翁。看朱漸成碧，羞日不禁風。師有金篦術，如何為發矇。,
海門潮別浩初師,劉禹錫,前日過蕭寺，看師上講筵。都上禮白足，施者散金錢。方便無非教，經行不廢禪。還知習居士，發論侍彌天。,
雜曲歌辭·荊州樂二首,劉禹錫,渚宮楊柳暗，麥城朝雉飛。可憐踏青伴，乘暖著輕衣。今日好南風，商旅相催發。沙頭檣竿上，始見春江闊。,
秋中暑退贈樂天,劉禹錫,暑服宜秋著，清琴入夜彈。人情皆向菊，風意欲摧蘭。歲稔貧心泰，天涼病體安。相逢取次第，卻甚少年歡。,
秋晚新晴夜月如練有懷樂天,劉禹錫,雨歇晚霞明，風調夜景清。月高微暈散，雲薄細鱗生。露草百蟲思，秋林千葉聲。相望一步地，脈脈萬重情。,
新秋對月寄樂天,劉禹錫,月露發光彩，此時方見秋。夜涼金氣應，天靜火星流。蛩響偏依井，螢飛直過樓。相知盡白首，清景復追遊。,
酬樂天小臺晚坐見憶,劉禹錫,小臺堪遠望，獨上清秋時。有酒無人勸，看山只自知。幽禽囀新竹，孤蓮落靜池。高門勿遽掩，好客無前期。,
和樂天燒藥不成命酒獨醉,劉禹錫,九轉欲成就，百神應主持。嬰啼鼎上去，老貌鏡前悲。卻顧空丹灶，迴心向酒卮。醺然耳熱後，暫似少年時。,
元日樂天見過因舉酒為賀,劉禹錫,漸入有年數，喜逢新歲來。震方天籟動，寅位帝車回。門巷掃殘雪，林園驚早梅。與君同甲子，壽酒讓先杯。,
庭竹,劉禹錫,露滌鉛粉節，風搖青玉枝。依依似君子，無地不相宜。,
古詞二首,劉禹錫,軒後初冠冕，前旒為蔽明。安知從複道，然後見人情。簿領乃俗士，清談信古風。吾觀蘇令綽，朱墨一何工。,
葡萄歌,劉禹錫,野田生葡萄，纏繞一枝高。移來碧墀下，張王日日高。分岐浩繁縟，修蔓蟠詰曲。揚翹向庭柯，意思如有屬。為之立長檠，布濩當軒綠。米液溉其根，理疏看滲漉。繁葩組綬結，懸實珠璣蹙。馬乳帶輕霜，龍鱗曜初旭。有客汾陰至，臨堂瞪雙目。自言我晉人，種此如種玉。釀之成美酒，令人飲不足。為君持一斗，往取涼州牧。,
尋汪道士不遇,劉禹錫,仙子東南秀，泠然善馭風。笙歌五雲裡，天地一壺中。受籙金華洞，焚香玉帝宮。我來君閉戶，應是向崆峒。,
"西州李尚書知愚與元武昌有舊,遠示二篇吟之",劉禹錫,如何贈琴日，已是絕弦時。無復雙金報，空餘掛劍悲。寶匣從此閒，朱弦誰復調。只應隨玉樹，同向土中銷。,
題招隱寺,劉禹錫,隱士遺塵在，高僧精舍開。地形臨渚斷，江勢觸山回。楚野花多思，南禽聲例哀。殷勤最高頂，閒即望鄉來。,
送華陰尉張苕赴邕府使幕,劉禹錫,昔忝南宮郎，往來東觀頻。嘗披燕公傳，聳若窺三辰。翊聖崇國本，像賢正朝倫。高視緬今古，清風夐無鄰。蘭錡照通衢，一家十朱輪。酇國嗣侯絕，韋卿世業貧。夫子承大名，少年振芳塵。青袍仙掌下，矯首凌煙旻。公冶本非罪，潘郎一為民。風霜苦搖落，堅白無緇磷。一旦逢良時，天光燭幽淪。重為長裾客，佐彼觀風臣。分野窮禹畫，人煙過虞巡。不言此行遠，所樂相知新。雨起巫山陽，鳥鳴湘水濱。離筵出蒼莽，別曲多悲辛。今朝一杯酒，明日千里人。從此孤舟去，悠悠天海春。,
洛中送楊處厚入關便遊蜀,劉禹錫,洛陽秋日正悽悽，君去西秦更向西。舊學三冬今轉富，曾傷六翮養初齊。王城曉入窺丹鳳，蜀路晴來見碧雞。早識臥龍應有分，不妨從此躡丹梯。,
送周使君罷渝州歸郢州別墅,劉禹錫,君思郢上吟歸去，故自渝南擲郡章。野戍岸邊留畫舸，綠蘿陰下到山莊。池荷雨後衣香起，庭草春深綬帶長。只恐鳴騶催上道，不容待得晚菘嘗。,
送唐舍人出鎮閩中,劉禹錫,暫辭鴛鷺出蓬瀛，忽擁貔貅鎮粵城。閩嶺夏雲迎皁蓋，建溪秋樹映紅旌。山川遠地由來好，富貴當年別有情。了卻人間婚嫁事，復歸朝右作公卿。,
送李中丞赴楚州,劉禹錫,緹騎朱旗入楚城，士林皆賀振家聲。兒童但喜迎賓守，故吏猶應記姓名。萬頃水田連郭秀，四時煙月映淮清。憶君初得崑山玉，同向揚州攜手行。,
送景玄師東歸,劉禹錫,東林寺裡一沙彌，心愛當時才子詩。山下偶隨流水出，秋來卻赴白雲期。灘頭躡屐挑沙菜，路上停舟讀古碑。想到舊房拋錫杖，小松應有過檐枝。,
漢壽城春望,劉禹錫,漢壽城邊野草春，荒祠古墓對荊榛。田中牧豎燒芻狗，陌上行人看石麟。華表半空經霹靂，碑文才見滿埃塵。不知何日東瀛變，此地還成要路津。,懷古詩
與歌者何戡,劉禹錫,二十餘年別帝京，重聞天樂不勝情。舊人唯有何戡在，更與殷勤唱渭城。,
衢州徐員外使君遺以縞紵兼竹書箱，因成一篇,劉禹錫,爛柯山下舊仙郎，列宿來添婺女光。遠放歌聲分白紵，知傳家學與青箱。水朝滄海何時去，蘭在幽林亦自芳。聞說天台有遺愛，人將琪樹比甘棠。,
寄楊八壽州,劉禹錫,風獵紅旗入壽春，滿城歌舞向朱輪。八公山下清淮水，千騎塵中白麵人。桂嶺雨餘多鶴跡，茗園晴望似龍鱗。聖朝方用敢言者，次第應須舊諫臣。,
冬夜宴河中李相公中堂命箏歌送酒,劉禹錫,朗朗鵾雞弦，華堂夜多思。簾外雪已深，座中人半醉。翠蛾發清響，曲盡有餘意。酌我莫憂狂，老來無逸氣。,
洛中寺北樓見賀監草書題詩,劉禹錫,高樓賀監昔曾登，壁上筆蹤龍虎騰。中國書流尚皇象，北朝文士重徐陵。偶因獨見空驚目，恨不同時便伏膺。唯恐塵埃轉磨滅，再三珍重囑山僧。,
謫居悼往二首,劉禹錫,邑邑何邑邑，長沙地卑溼。樓上見春多，花前恨風急。猿愁腸斷叫，鶴病翹趾立。牛衣獨自眠，誰哀仲卿泣。鬱郁何鬱郁，長安遠如日。終日念鄉關，燕來鴻復還。潘岳歲寒思，屈平憔悴顏。殷勤望歸路，無雨即登山。,
贈東嶽張鍊師,劉禹錫,東嶽真人張鍊師，高情雅淡世間稀。堪為列女書青簡，久事元君住翠微。金縷機中拋錦字，玉清檯上著霓衣。雲衢不要吹簫伴，只擬乘鸞獨自飛。,
和樂天秋涼閒臥,劉禹錫,暑退人體輕，雨餘天色改。荷珠貫索斷，竹粉殘妝在。高僧掃室請，逸客登樓待。槐柳漸蕭疏，閒門少光彩。,
海陽十詠·吏隱亭,劉禹錫,結構得奇勢，朱門交碧潯。外來始一望，寫盡平生心。日軒漾波影，月砌鏤鬆陰。幾度欲歸去，回眸情更深。,
海陽十詠·棼絲瀑,劉禹錫,飛流透嵌隙，噴灑如絲棼。含暈迎初旭，翻光破夕曛。餘波繞石去，碎響隔溪聞。卻望瓊沙際，逶迤見脈分。,
海陽十詠·雙溪,劉禹錫,流水繞雙島，碧溪相併深。浮花擁曲處，遠影落中心。閒鷺久獨立，曝龜驚復沉。蘋風有時起，滿谷簫韶音。,
海陽十詠·月窟,劉禹錫,濺濺漱幽石，注入團圓處。有如常滿杯，承彼清夜露。巖曲月斜照，林寒春晚煦。遊人不敢觸，恐有蛟龍護。,
白舍人曹長寄新詩，有遊宴之盛，因以戲酬,劉禹錫,蘇州刺史例能詩，西掖今來替左司。二八城門開道路，五千兵馬引旌旗。水通山寺笙歌去，騎過虹橋劍戟隨。若共吳王鬥百草，不如應是欠西施。,
始至雲安，寄兵部韓侍郎中書白舍人二公，近,劉禹錫,天外巴子國，山頭白帝城。波清蜀栜盡，雲散楚臺傾。迅瀨下哮吼，兩岸勢爭衡。陰風鬼神過，暴雨蛟龍生。硤斷見孤邑，江流照飛甍。蠻軍擊嚴鼓，笮馬引雙旌。望闕遙拜舞，分庭備將迎。銅符一以合，文墨紛來縈。暮色四山起，愁猿數處聲。重關群吏散，靜室寒燈明。故人青霞意，飛舞集蓬瀛。昔曾在池籞，應知魚鳥情。,
和樂天送鶴上裴相公別鶴之作,劉禹錫,昨日看成送鶴詩，高籠提出白雲司。朱門乍入應迷路，玉樹容棲莫揀枝。雙舞庭中花落處，數聲池上月明時。三山碧海不歸去，且向人間呈羽儀。,
題集賢閣,劉禹錫,鳳池西畔圖書府，玉樹玲瓏景氣閒。長聽餘風送天樂，時登高閣望人寰。青山雲繞欄干外，紫殿香來步武間。曾是先賢翔集地，每看壁記一慚顏。,
和留守令狐相公答白賓客,劉禹錫,麥隴和風吹樹枝，商山逸客出關時。身無拘束起長晚，路足交親行自遲。官拂象筵終日待，私將雞黍幾人期。君來不用飛書報，萬戶先從紙貴知。,
百舌吟,劉禹錫,曉星寥落春雲低，初聞百舌間關啼。花樹滿空迷處所，搖動繁英墜紅雨。笙簧百囀音韻多，黃鸝吞聲燕無語。東方朝日遲遲升，迎風弄景如自矜。數聲不盡又飛去，何許相逢綠楊路。綿蠻宛轉似娛人，一心百舌何紛紛。酡顏俠少停歌聽，墜珥妖姬和睡聞。可憐光景何時盡，誰能低迴避鷹隼。廷尉張羅自不關，潘郎挾彈無情損。天生羽族爾何微，舌端萬變乘春暉。南方朱鳥一朝見，索漠無言蒿下飛。,
赴蘇州酬別樂天,劉禹錫,吳郡魚書下紫宸，長安廄吏送朱輪。二南風化承遺愛，八詠聲名躡後塵。梁氏夫妻為寄客，陸家兄弟是州民。江城春日追遊處，共憶東歸舊主人。,
贈劉景擢第,劉禹錫,湘中才子是劉郎，望在長沙住桂陽。昨日鴻都新上第，五陵年少讓清光。,
樂天寄憶舊遊，因作報白君以答,劉禹錫,報白君，別來已渡江南春。江南春色何處好，燕子雙飛故官道。春城三百七十橋，夾岸朱樓隔柳條。丫頭小兒蕩畫槳，長袂女郎簪翠翹。郡齋北軒卷羅幕，碧池逶迤繞畫閣。池邊綠竹桃李花，花下舞筵鋪彩霞。吳娃足情言語黠，越客有酒巾冠斜。坐中皆言白太守，不負風光向杯酒。酒酣襞箋飛逸韻，至今傳在人人口。報白君，相思空望嵩丘雲。其奈錢塘蘇小小，憶君淚點石榴裙。,
和牛相公南溪醉歌見寄,劉禹錫,脫屣將相守衝謙，唯于山水獨不廉。枕伊背洛得勝地，鳴皋少室來軒檐。相形面勢默指畫，言下變化隨顧瞻。清池曲榭人所致，野趣幽芳天與添。有時轉入潭島間，珍木如幄藤為簾。忽然便有江湖思，沙礫平淺草纖纖。怪石釣出太湖底，珠樹移自天台尖。崇蘭迎風綠泛豔，坼蓮含露紅襜。ā修廊架空遠岫入，弱柳覆檻流波沾。渚蒲抽芽劍脊動，岸荻迸筍錐頭銛。攜觴命侶極永日。此會雖數心無厭。人皆置莊身不到，富貴難與逍遙兼。唯公出處得自在，決就放曠辭炎炎。座賓盡歡恣談謔，愧我掉頭還奮髯。能令商於多病客，亦覺自適非沉潛。,
令狐相公見示河中楊少尹贈答，兼命繼之,劉禹錫,兩首新詩百字餘，朱弦玉磬韻難如。漢家丞相重徵後，樑苑仁風一變初。四面諸侯瞻節制，八方通貨溢河渠。自從卻縠為元帥，大將歸來盡把書。,
和令狐相公送趙常盈鍊師與中貴人同拜岳及天,劉禹錫,銀璫謁者引蜺旌，霞帔仙官到赤城。白鶴迎來天樂動，金龍擲下海神驚。元君伏奏歸中禁，武帝親齋禮上清。何事夷門請詩送，樑王文字上聲名。,
傷我馬詞,劉禹錫,生於磧礪善馳走，萬里南來困丘阜。青菰寒菽非適口，病聞北風猶舉首。金臺已平骨空朽，投之龍淵從爾友。,
酬令狐相公六言見寄,劉禹錫,已嗟別離太遠，更被光陰苦催。吳苑燕辭人去，汾川雁帶書來。愁吟月落猶望，憶夢天明未回。今日便令歌者，唱兄詩送一杯。,
春有情篇,劉禹錫,為問遊春侶，春情何處尋。花含欲語意，草有鬥生心。雨頻催髮色，雲輕不作陰。縱令無月夜，芳興暗中深。,
送工部蕭郎中刑部李郎中並以本官兼中丞分命,劉禹錫,霜簡映金章，相輝同舍郎。天威巡虎落，星使出鴛行。尊俎成全策，京坻閱見糧。歸來虜塵滅，畫地奏明光。,
和樂天齋戒月滿夜對道場偶懷詠,劉禹錫,常修清淨去繁華，人識王城長者家。案上香菸鋪貝葉，佛前燈焰透蓮花。持齋已滿招閒客，理曲先聞命小娃。明日若過方丈室，還應問為法來邪。,
酬樂天請裴令公開春加宴,劉禹錫,高名大位能兼有，恣意遨遊是特恩。二室煙霞成步障，三川風物是家園。晨窺苑樹韶光動，晚度河橋春思繁。弦管常調客常滿，但逢花處即開樽。,
樂天示過敦詩舊宅有感一篇，吟之泫然，追想,劉禹錫,淒涼同到故人居，門枕寒流古木疏。向秀心中嗟棟宇，蕭何身後散圖書。本營歸計非無意，唯算生涯尚有餘。忽憶前言更惆悵，丁寧相約速懸車。,
樂天以愚相訪沽酒致歡，因成七言聊以奉答,劉禹錫,少年曾醉酒旗下，同輩黃衣頷亦黃。蹴踏青雲尋入仕，蕭條白髮且飛觴。令徵古事歡生雅，客喚閒人興任狂。猶勝獨居荒草院，蟬聲聽盡到寒螿。,
和僕射牛相公春日閒坐見懷,劉禹錫,官曹崇重難頻入，第宅清閒且獨行。階蟻相逢如偶語，園蜂速去恐違程。人於紅藥惟看色，鶯到垂楊不惜聲。東洛池臺怨拋擲，移文非久會應成。,
酬元九侍御贈璧竹鞭長句,劉禹錫,碧玉孤根生在林，美人相贈比雙金。初開郢客緘封后，想見巴山冰雪深。多節本懷端直性，露青猶有歲寒心。何時策馬同歸去，關樹扶疏敲鐙吟。,
湖州崔郎中曹長寄三癖詩，自言癖在詩與琴酒,劉禹錫,視事畫屏中，自稱三癖翁。管絃泛春渚，旌旆拂晴虹。酒對青山月，琴韻白蘋風。會書團扇上，知君文字工。,
傷韋賓客,劉禹錫,韋公八十餘，位至六尚書。五福唯無富，一生誰得如。桂枝攀最久，蘭省出仍初。海內時流盡，何人動素車。,
送周魯儒赴舉詩,劉禹錫,宋日營陽內史孫，因家佔得九疑村。童心便有愛書癖，手指今餘把筆痕。自握蛇珠辭白屋，欲憑雞卜謁金門。若逢廣坐問羊酪，從此知名在一言。,
到郡未浹日，登西樓見樂天題詩，因即事以寄,劉禹錫,湖上收宿雨，城中無晝塵。樓依新柳貴，池帶亂苔青。雲水正一望，簿書來繞身。煙波洞庭路，愧彼扁舟人。,
許給事見示哭工部劉尚書詩因命同作,劉禹錫,漢室賢王后，孔門高第人。濟時成國器，樂道任天真。特達圭無玷，堅貞竹有筠。總戎寬得眾，市義貴能貧。護塞無南牧，馳心拱北辰。乞身來闕下，賜告臥漳濱。榮耀初題劍，清羸已拖紳。宮星徒列位，隙日不回輪。自昔追飛侶，今為侍從臣。素弦哀已絕，青簡嘆猶新。未遂揮金樂，空悲撤瑟晨。淒涼竹林下，無復見清塵。,
秋日書懷寄白賓客,劉禹錫,州遠雄無益，年高健亦衰。興情逢酒在，筋力上樓知。蟬噪芳意盡，雁來愁望時。商山紫芝客，應不向秋悲。,
奉和中書崔舍人八月十五日夜玩月二十韻,劉禹錫,暮景中秋爽，陰靈既望圓。浮精離碧海，分照接虞淵。迥見孤輪出，高從倚蓋旋。二儀含皎澈，永珍共澄鮮。整御當西陸，舒光麗上玄。從星變風雨，順日助陶甄。遠近同時望，晶熒此夜偏。執行調玉燭，潔白應金天。曲沼疑瑤鏡，通衢若象筵。逢人盡冰雪，遇景即神仙。引素吞銀漢，凝清洗綠煙。皋禽警露下，鄰杵思風前。水是還珠浦，山成種玉田。劍沉三尺影，燈罷九枝然。象外形無跡，寰中影有遷。稍當雲闕正，未映斗城懸。靜對揮宸翰，閒臨襞彩箋。境同牛渚上，宿在鳳池邊。興掩尋安道，詞勝命仲宣。從今紙貴後，不復詠陳篇。,
酬樂天閒臥見寄,劉禹錫,散誕向陽眠，將閒敵地仙。詩情茶助爽，藥力酒能宣。風碎竹間日，露明池底天。同年未同隱，緣欠買山錢。,
酬樂天小亭寒夜有懷,劉禹錫,寒夜陰雲起，疏林宿鳥驚。斜風閃燈影，迸雪打窗聲。竟夕不能寐，同年知此情。漢皇無奈老，何況本書生。,
酬楊八庶子喜韓吳興與餘同遷見贈,劉禹錫,早遇聖明朝，雁行登九霄。文輕傅武仲，酒逼蓋寬饒。舍矢同瞻鵠，當筵共賽梟。琢磨三益重，唱和五音調。臺柏煙常起，池荷香暗飄。星文辭北極，旗影度東遼。直道由來黜，浮名豈敢要。三湘與百越，雨散又云搖。遠守慚侯籍，徵還荷詔條。悴容唯舌在，別恨幾魂銷。滿眼悲陳事，逢人少舊僚。煙霞為老伴，蒲柳任先凋。虎綬懸新印，龍舼理去橈。斷腸天北郡，攜手洛陽橋。幢蓋今雖貴，弓旌會見招。其如草玄客，空宇久寥寥。,
酬鄭州權舍人見寄二十韻,劉禹錫,朱戶凌晨啟，碧梧含早涼。人從桔柣至，書到漆沮傍。抃會因佳句，情深取斷章。愜心同笑語，入耳勝笙簧。憶昔三條路，居鄰數仞牆。學堂青玉案，彩服紫羅囊。麟角看成就，龍駒見抑揚。彀中飛一箭，雲際落雙鶬。甸邑叨前列，天台愧後行。鯉庭傳事業，雞樹遂翱翔。書殿連鳷鵲，神池接鳳凰。追遊蒙尚齒，惠好結中腸。鎩翮方擡舉，危根易損傷。一麾憐棄置，五字借恩光。汝海崆峒秀，溱流芍藥芳。風行能偃草，境靜不爭桑。轉旆趨關右，頒條匝渭陽。病吟猶有思，老醉已無狂。塵滿鴻溝道，沙驚白狄鄉。佇聞黃紙詔，促召紫微郎。,
和牛相公題姑蘇所寄太湖石兼寄李蘇州,劉禹錫,震澤生奇石，沉潛得地靈。初辭水府出，猶帶龍宮腥。發自江湖國，來榮卿相庭。從風夏雲勢，上漢古查形。拂拭魚鱗見，鏗鏘玉韻聆。煙波含宿潤，苔蘚助新青。嵌穴胡雛貌，纖鋩蟲篆銘。孱顏傲林薄，飛動向雷霆。煩熱近還散，餘酲見便醒。凡禽不敢息，浮壒莫能停。靜稱垂鬆蓋，鮮宜映鶴翎。忘憂常目擊，素尚與心冥。眇小欺湘燕，團圓笑落星。徒然想融結，安可測年齡。採取詢鄉耋，搜求按舊經。垂鉤入空隙，隔浪動晶熒。有獲人爭賀，歡謠眾共聽。一州驚閱寶，千里遠揚舲。睹物洛陽陌，懷人吳御亭。寄言垂天翼，早晚起滄溟。,
路傍曲,劉禹錫,南山宿雨晴，春入鳳凰城。處處聞弦管，無非送酒聲。,
君山懷古,劉禹錫,屬車八十一，此地阻長風。千載威靈盡，赭山寒水中。,
酬李相公喜歸鄉國自鞏縣夜泛洛水見寄,劉禹錫,鞏樹煙月上，清光含碧流。且無三已色，猶泛五湖舟。鵬息風還起，鳳歸林正秋。雖攀小山桂，此地不淹留。,
苦雨行,劉禹錫,悠悠飛走情，同樂在陽和。歲中三百日，常恐風雨多。天人信遐遠，時節易蹉跎。洞房有明燭，無乃酣且歌。,
松江送處州奚使君,劉禹錫,吳越古今路，滄波朝夕流。從來別離地，能使管絃愁。江草帶煙暮，海雲含雨秋。知君五陵客，不樂石門遊。,
南中書來,劉禹錫,君書問風俗，此地接炎州。淫祀多青鬼，居人少白頭。旅情偏在夜，鄉思豈唯秋。每羨朝宗水，門前盡日流。,
送李尚書鎮滑州,劉禹錫,南徐報政入文昌，東郡須才別建章。視草名高同蜀客，擁旄年少勝荀郎。黃河一曲當城下，緹騎千重照路傍。自古相門還出相，如今人望在巖廊。,
送王司馬之陝州,劉禹錫,暫輟清齋出太常，空攜詩卷赴甘棠。府公既有朝中舊，司馬應容酒後狂。案牘來時唯署字，風煙入興便成章。兩京大道多遊客，每遇詞人戰一場。,
寄陝州姚中丞,劉禹錫,八月天氣肅，二陵風雨收。旌旗闕下來，雲日關東秋。禹跡想前事，漢臺餘故丘。徘徊襟帶地，左右帝王州。留滯悲昔老，恩光榮徹侯。相思望棠樹，一寄商聲謳。,
奉送浙西李僕射相公赴鎮,劉禹錫,建節東行是舊遊，歡聲喜氣滿吳州。郡人重得黃丞相，童子爭迎郭細侯。詔下初辭溫室樹，夢中先到景陽樓。自憐不識平津閣，遙望旌旗汝水頭。,
重送浙西李相公頃廉問江南已經七載，後歷滑,劉禹錫,江北萬人看玉節，江南千騎引金鐃。鳳從池上游滄海，鶴到遼東識舊巢。城下清波含百穀，窗中遠岫列三茅。碧雞白馬迴翔久，卻憶朱方是樂郊。,
送前進士蔡京赴學究科,劉禹錫,耳聞戰鼓帶經鋤，振發聲名自里閭。已是世間能賦客，更攻窗下絕編書。朱門達者誰能識，絳帳書生盡不如。幸遇天官舊丞相，知君無翼上空虛。,
送分司陳郎中只召直史館重修三聖實錄,劉禹錫,蟬鳴官樹引行車，言自成周赴玉除。遠取南朝貴公子，重修東觀帝王書。常時載筆窺金匱，暇日登樓到石渠。若問舊人劉子政，如今白首在南徐。,
善卷壇下作,劉禹錫,先生見堯心，相與去九有。斯民既已治，我得安林藪。道為自然貴，名是無窮壽。瑤壇在此山，識者常回首。,
早春對雪奉寄澧州元郎中,劉禹錫,新賜魚書墨未乾，賢人暫出遠人安。朝驅旌旆行時令，夜見星辰憶舊官。梅蕊覆階鈴閣暖，雪峰當戶戟枝寒。寧知楚客思公子，北望長吟澧有蘭。,
重至衡陽傷柳儀曹,劉禹錫,憶昨與故人，湘江岸頭別。我馬映林嘶，君帆轉山滅。馬嘶循古道，帆滅如流電。千里江蘺春，故人今不見。,
月夜憶樂天兼寄微之,劉禹錫,今宵帝城月，一望雪相似。遙想洛陽城，清光正如此。知君當此夕，亦望鏡湖水。展轉相憶心，月明千萬裡。,
和令狐相公晚泛漢江書懷，寄洋州崔侍郎閬州,劉禹錫,雨過遠山出，江澄暮霞生。因浮濟川舟，遂作適野行。郊樹映緹騎，水禽避紅旌。田夫捐畚鍤，織婦窺柴荊。古岸夏花發，遙林晚蟬清。沿洄方玩境，鼓角已登城。部內有良牧，望中寄深情。臨觴念佳期，泛瑟動離聲。寂寞一病士，夙昔接群英。多謝謫仙侶，幾時還玉京。,
秋日書懷寄河南王尹,劉禹錫,公府想無事，西池秋水清。去年為狎客，永日奉高情。況有臺上月，如聞雲外笙。不知桑落酒，今歲與誰傾。,
海陽十詠·切雲亭,劉禹錫,迥破林煙出，俯窺石潭空。波搖杏樑日，鬆韻碧窗風。隔水生別島，帶橋如斷虹。九疑南面事，盡入寸眸中。,
海陽十詠·玄覽亭,劉禹錫,瀟灑青林際，夤緣碧潭隈。淙流冒石下，輕波觸砌回。香風逼人度，幽花覆水開。故令無四壁，晴夜月光來。,
海陽十詠·飛練瀑,劉禹錫,晶晶擲巖端，潔光如可把。瓊枝曲不折，雲片晴猶下。石堅激清響，葉動承餘灑。前時明月中，見是銀河瀉。,
白舍人見酬拙詩，因以寄謝,劉禹錫,雖陪三品散班中，資歷從來事不同。名姓也曾鐫石柱，詩篇未得上屏風。甘陵舊黨凋零盡，魏闕新知禮數崇。煙水五湖如有伴，猶應堪作釣魚翁。,
登清暉樓,劉禹錫,潯陽江色潮添滿，彭蠡秋聲雁送來。南望廬山千萬仞，共誇新出棟樑材。,
同樂天送令狐相公赴東都留守,劉禹錫,尚書劍履出明光，居守旌旗赴洛陽。世上功名兼將相，人間聲價是文章。衙門曉闢分天仗，賓幕初開闢省郎。從發坡頭向東望，春風處處有甘棠。,
吟白樂天哭崔兒二篇，愴然寄贈,劉禹錫,吟君苦調我沾纓，能使無情盡有情。四望車中心未釋，千秋亭下賦初成。庭梧已有棲雛處，池鶴今無子和聲。從此期君比瓊樹，一枝吹折一枝生。,
河南白尹有喜崔賓客歸洛兼見懷長句，因而繼,劉禹錫,幾年侍從作名臣，卻向青雲索得身。朝士忽為方外士，主人仍是眼中人。雙鸞遊處天京好，五馬行時海嶠春。遙羨光陰不虛擲，肯令絲竹暫生塵。,
唐侍御寄遊道林嶽麓二寺詩，並沈中丞姚員外,劉禹錫,湘西古剎雙蹲蹲，群峰朝拱如駿奔。青松步障深五里，龍宮黯黯神為閽。高殿呀然壓蒼巘，俯瞰長江疑欲吞。橘洲泛浮金實動，水郭繚繞朱樓鶱。語餘百響入天籟，眾奇引步輕翩翻。泉清石布博棋子，蘿密鳥韻如簧言。迴廊架險高且曲，新徑穿林明覆昏。淺流忽濁山獸過，古木半空天火痕。星使雙飛出禁垣，元侯餞之遊石門。紫髯翼從紅袖舞，竹風鬆雪香溫黁。遠持清瑣照巫峽，一戛驚斷三聲猿。靈山會中身不預，吟想峭絕愁精魂。恨無黃金千萬餅，布地買取為丘園。,
和樂天洛下醉吟，寄太原令狐相公，兼見懷長,劉禹錫,舊相臨戎非稱意，詞人作尹本多情。從容自使邊塵靜，談笑不聞桴鼓聲。章句新添塞下曲，風流舊佔洛陽城。昨來亦有吳趨詠，惟寄東都與北京。,
送僧仲剬東遊兼寄呈靈澈上人,劉禹錫,釋子道成神氣閒，住持曾上清涼山。晴空禮拜見真像，金毛五髻卿雲間。西遊長安隸僧籍，本寺門前曲江碧。鬆間白月照寶書，竹下香泉灑瑤席。前時學得經論成，賓士象馬開禪扃。高筵談柄一麾拂，講下門徒如醉醒。舊聞南方多長老，次第來入荊門道。荊州本自重彌天，南朝塔廟猶依然。宴坐東陽枯樹下，經行居止故臺邊。忽憶遺民社中客，為我衡陽駐飛錫。講罷同尋相鶴經，閒來共蠟登山屐。一旦揚眉望沃州，自言王謝許同遊。憑將雜擬三十首，寄與江南湯慧休。,
觀棋歌送儇師西遊,劉禹錫,長沙男子東林師，閒讀藝經工弈棋。有時凝思如入定，暗覆一局誰能知。今年訪予來小桂，方袍袖中貯新勢。山人無事秋日長，白晝懵懵眠匡床。因君臨局看鬥智，不覺遲景沉西牆。自從仙人遇樵子，直到開元王長史。前身後身付餘習，百變千化無窮已。初疑磊落曙天星，次見搏擊三秋兵。雁行布陳眾未曉，虎穴得子人皆驚。行盡三湘不逢敵，終日饒人損機格。自言臺閣有知音，悠然遠起西遊心。商山夏木陰寂寂，好處徘徊駐飛錫。忽思爭道畫平沙，獨笑無言心有適。藹藹京城在九天，貴遊豪士足華筵。此時一行出人意，賭取聲名不要錢。,
酬令狐相公見寄,劉禹錫,才兼文武播雄名，遺愛芳塵滿洛城。身在行臺為僕射，書來甪里訪先生。閒遊佔得嵩山色，醉臥高聽洛水聲。千里相思難命駕，七言詩裡寄深情。,
秋齋獨坐寄樂天兼呈吳方之大夫,劉禹錫,空齋寂寂不生塵，藥物方書繞病身。纖草數莖勝靜地，幽禽忽至似佳賓。世間憂喜雖無定，釋氏銷磨盡有因。同向洛陽閒度日，莫教風景屬他人。,
酬樂天齋滿日裴令公置宴席上戲贈,劉禹錫,一月道場齋戒滿，今朝華幄管絃迎。銜杯本自多狂態，事佛無妨有佞名。酒力半酣愁已散，文鋒未鈍老猶爭。平陽不獨容賓醉，聽取喧呼吏舍聲。,
句,劉禹錫,曉鶯林外千聲囀，芳草階前一尺長。,
句,劉禹錫,風定花落深一寸，日高蹄鳥度千聲。,
和南海馬大夫聞楊侍郎出守郴州因有寄上之作,劉禹錫,忽驚金印駕朱轓，遂別鳴珂聽曉猿。碧落仙來雖暫謫，赤泉侯在是深恩。玉環慶遠瞻臺坐，銅柱勳高壓海門。一詠瓊瑤百憂散，何勞更樹北堂萱。,
門下相公榮加冊命，天下同歡忝沐眷私，輒感,劉禹錫,冊命出宸衷，官儀自古崇。特膺平土拜，光贊格天功。再佩扶陽印，常乘鮑氏驄。七賢遺老在，猶得詠清風。,
秋江晚泊,劉禹錫,長泊起秋色，空江涵霽暉。暮霞千萬狀，賓鴻次第飛。古戍見旗迥，荒村聞犬稀。軻峨艑上客，勸酒夜相依。,
酬嚴給事賀加五品兼簡同制水部李郎中,劉禹錫,九天雨露傳青詔，八舍郎官換綠衣。初佩銀魚隨仗入，宜乘白馬退朝歸。雕盤賀喜開瑤席，彩筆題詩出鎖闈。聞道水曹偏得意，霞朝霧夕有光輝。,
裴相公大學士見示答張祕書謝馬詩，並群公屬,劉禹錫,草玄門戶少塵埃，丞相併州寄馬來。初自塞垣銜苜蓿，忽行幽徑破莓苔。尋花緩轡威遲去，帶酒垂鞭躞蹀回。不與王侯與詞客，知輕富貴重清才。,
陝州河亭陪韋五大夫，雪後眺望因以留別，與,劉禹錫,雪霽太陽津，城池表裡春。河流添馬頰，原色動龍鱗。萬里獨歸客，一杯逢故人。登高向西望，關路正飛塵。,
敬宗睿武昭愍孝皇帝輓歌三首,劉禹錫,寶曆方無限，仙期忽有涯。事親崇漢禮，傳聖法殷家。晚出芙蓉闕，春歸棠棣華。玉輪今日動，不是畫雲車。任賢勞夢寐，登位富春秋。欲遂東人幸，寧虞杞國憂。長楊收羽騎，太液泊龍舟。惟有衣冠在，年年愴月遊。講學金華殿，親耕鉤盾田。侍臣容諫獵，方士信求仙。虹影俄侵日，龍髯不上天。空餘水銀海，長照夜燈前。,
初至長安,劉禹錫,左遷凡二紀，重見帝城春。老大歸朝客，平安出嶺人。每行經舊處，卻想似前身。不改南山色，其餘事事新。,
始聞蟬，有懷白賓客，去歲白有聞蟬見寄詩，,劉禹錫,蟬韻極清切，始聞何處悲。人含不平意，景值欲秋時。此歲方晼晚，誰家無別離。君言催我老，已是去年詩。,
武陵書懷五十韻,劉禹錫,西漢開支郡，南朝號戚藩。四封當列宿，百雉俯清沅。高岸朝霞合，驚湍激箭奔。積陰春暗度，將霽霧先昏。俗尚東皇祀，謠傳義帝冤。桃花迷隱跡，楝葉慰忠魂。戶算資漁獵，鄉豪恃子孫。照山畬火動，踏月俚歌喧。擁楫舟為市，連甍竹覆軒。披沙金粟見，拾羽翠翹翻。茗折蒼溪秀，蘋生枉渚暄。禽驚格磔起，魚戲噞喁繁。沉約臺榭故，李衡墟落存。湘靈悲鼓瑟，泉客泣酬恩。露變蒹葭浦，星懸橘柚村。虎咆空野震，鼉作滿川渾。鄰里皆遷客，兒童習左言。炎天無冽井，霜月見芳蓀。清白家傳遠，詩書志所敦。列科叨甲乙，從宦出丘樊。結友心多契，馳聲氣尚吞。士安曾重賦，元禮許登門。草檄嫖姚幕，巡兵戊己屯。築臺先自隗，送客獨留髡。遂結王畿綬，來觀衢室樽。鳶飛入鷹隼，魚目儷璵璠。曉燭羅馳道，朝陽闢帝閽。王正會夷夏，月朔盛旗幡。獨立當瑤闕，傳呵步紫垣。按章清犴獄，視祭潔蘋蘩。御歷昌期遠，傳家寶祚蕃。繇文光夏啟，神教畏軒轅。內禪因天性，雄圖授化元。繼明懸日月，出震統乾坤。大孝三朝備，洪恩九族惇。百川宗渤澥，五嶽輔崑崙。何幸逢休運，微班識至尊。校緡資筦榷，復土奉山園。一失貴人意，徒聞太學論。直廬辭錦帳，遠守愧朱幡。巢幕方猶燕，搶榆尚笑鯤。邅回過荊楚，流落感涼溫。旅望花無色，愁心醉不惛。春江千里草，暮雨一聲猿。問卜安冥數，看方理病源。帶賒衣改制，塵澀劍成痕。三秀悲中散，二毛傷虎賁。來憂御魑魅，歸願牧雞豚。就日秦京遠，臨風楚奏煩。南登無灞岸，旦夕上高原。,
遙賀白賓客分司初到洛中，戲呈馮尹,劉禹錫,西辭望苑去，東佔洛陽才。度嶺無愁思，看山不懊來。冥鴻何所慕，遼鶴乍飛回。洗竹通新徑，攜琴上舊臺。塵埃長者轍，風月故人杯。聞道龍門峻，還因上客開。,
和令狐相公尋白閣老見留小飲因贈,劉禹錫,傲士更逢酒，樂天仍對花。文章管星曆，情興佔年華。宦達翻思退，名高卻不誇。惟存浩然氣，相共賞煙霞。,
和令狐相公以司空裴相見招南亭看雪四韻,劉禹錫,重門不下關，樞務有餘閒。上客同看雪，高亭盡見山。瑞呈霄漢外，興入笑言間。知是平陽會，人人帶酒還。,
和鄆州令狐相公春晚對花,劉禹錫,朱門退公後，高興對花枝。望闕無窮思，看書欲盡時。含芳朝競發，凝豔晚相宜。人意殷勤惜，狂風豈得知。,
和樂天閒園獨賞八韻，前以蜂鶴拙句寄呈，今,劉禹錫,永日無人事，芳園任興行。陶廬樹可愛，潘宅雨新晴。傅粉琅玕節，薰香菡萏莖。榴花裙色好，桐子藥丸成。柳蠹枝偏亞，桑空葉再生。睢盱欲鬥雀，索漠不言鶯。動植隨四氣，飛沉含五情。搶榆與水擊，小大強為名。,
樂天少傅五月長齋，廣延緇徒謝絕文友，坐成,劉禹錫,五月長齋戒，深居絕送迎。不離通德里，便是法王城。舉目皆僧事，全家少俗情。精修無上道，結念未來生。賓閤緇衣佔，書堂信鼓鳴。戲童為塔象，啼鳥學經聲。黍用青菰角，葵承玉露烹。馬家供薏苡，劉氏餉蕪菁。暗網籠歌扇，流塵晦酒鐺。不知何次道，作佛幾時成。,
和李六侍御文宣王廟釋奠作,劉禹錫,嘆息魯先師，生逢周室卑。有心律天道，無位救陵夷。歷聘不能用，領徒空爾為。儒風正禮樂，旅象入蓍龜。西狩非其應，中都安足施。世衰由我賤，泣下為人悲。遺教光文德，興王葉夢期。土田封后胤，冕服飾虛儀。鐘鼓膠庠薦，牲牢郡邑祠。聞君喟然嘆，偏在上丁時。,
酬馬大夫以愚獻通草茇葜酒，感通拔二字，因,劉禹錫,泥沙難振拔，誰復問窮通。莫訝提壺贈，家傳枕曲風。成謠獨酌後，深意片言中。不進終無已，應須荀令公。,
奉和司空裴相公中書即事通簡舊僚之作,劉禹錫,譚笑在巖廊，人人盡所長。儀形見山立，文字動星光。日運丹青筆，時看赤白囊。佇聞戎馬息，入賀領鴛行。,
經檀道濟故壘,劉禹錫,萬里長城壞，荒營野草秋。秣陵多士女，猶唱白符鳩。,
和李相公以平泉新墅獲方外之名，因為詩以報,劉禹錫,業繼韋平後，家依昆閬間。恩華辭北第，瀟灑愛東山。滿室圖書在，入門鬆菊閒。垂天雖暫息，一舉出人寰。,
發蘇州後登武丘寺望海樓,劉禹錫,獨宿望海樓，夜深珍木冷。僧房已閉戶，山月方出嶺。碧池涵劍彩，寶剎搖星影。卻憶郡齋中，虛眠此時景。,
答表臣贈別二首,劉禹錫,昔為瑤池侶，飛舞集蓬萊。今作江漢別，風雪一徘徊。嘶馬立未還，行舟路將轉。江頭暝色深，揮袖依稀見。,
題報恩寺,劉禹錫,雲外支硎寺，名聲敵虎丘。石文留馬跡，峰勢聳牛頭。泉眼潛通海，鬆門預帶秋。遲迴好風景，王謝昔曾遊。,
思歸寄山中友人,劉禹錫,蕭條對秋色，相憶在雲泉。木落病身死，潮平歸思懸。涼鐘山頂寺，暝火渡頭船。此地非吾士，閒留又一年。,
送湘陽熊判官孺登府罷歸鍾陵，因寄呈江西裴,劉禹錫,射策志未就，從事歲雲除。篋留馬卿賦，袖有劉弘書。忽見夏木深，悵然憶吾廬。復持州民刺，歸謁專城居。君家誠易知，勝絕傾里閭。人言北郭生，門有卿相輿。鍾陵靄千里，帶郭西江水。朱檻照河宮，旗亭綠雲裡。前年初缺守，慎簡由宸扆。臨軒弄郡章，得人方付此。是時左馮翊，天下第一理。貴臣持牙璋，優詔發青紙。迎風奸吏免，先令疲人喜。何武劾腐儒，陳蕃禮高士。昔升君子堂，腰下綬猶黃。汾陰有寶氣，赤堇多奇鋩。束簡下曲臺，佩鞬來歷陽。綺筵陪一笑，蘭室襲餘芳。風水忽異勢，江湖遂相忘。因君倘借問，為話老滄浪。,
送張盥赴舉詩,劉禹錫,爾生始懸弧，我作座上賓。引箸舉湯餅，祝詞天麒麟。今成一丈夫，坎坷愁風塵。長裾來謁我，自號廬山人。道舊與撫孤，悄然傷我神。依依見眉睫，嘿嘿含悲辛。永懷同年友，追想出谷晨。三十二君子，齊飛凌煙旻。曲江一會時，後會已凋淪。況今三十載，閱世難重陳。盛時一已過，來者日日新。不如搖落樹，重有明年春。火後見琮璜，霜餘識鬆筠。肅風乃獨秀，武部亦絕倫。爾今持我詩，西見二重臣。成賢必念舊，保貴在安貧。清時為丞郎，氣力侔陶鈞。乞取斗升水，因之雲漢津。,
送寥參謀東遊二首,劉禹錫,九陌逢君又別離，行雲別鶴本無期。望嵩樓上忽相見，看過花開花落時。繁花落盡君辭去，綠草垂楊引徵路。東道諸侯皆故人，留連必是多情處。,
送源中丞充新羅冊立使,劉禹錫,相門才子稱華簪，持節東行捧德音。身帶霜威辭鳳闕，口傳天語到雞林。煙開鰲背千尋碧，日浴鯨波萬頃金。想見扶桑受恩處，一時西拜盡傾心。,
奉送李戶部侍郎自河南尹再除本官歸闕,劉禹錫,昔年內署振雄詞，今日東都結去思。宮女猶傳洞簫賦，國人先詠袞衣詩。華星卻覆文昌位，別鶴重歸太乙池。想到金閨待通籍，一時驚喜見風儀。,
送國子令狐博士赴興元覲省,劉禹錫,相門才子高陽族，學省清資五品官。諫院過時榮棣萼，謝庭歸去踏芝蘭。山中花帶煙嵐晚，棧底江涵雪水寒。伯仲到家人盡賀，柳營蓮府遞相歡。,
送李二十九兄員外赴邠寧使幕,劉禹錫,家襲韋平身業文，素風清白至今貧。南宮通籍新郎吏，西候從戎舊主人。城外草黃秋有雪，烽頭煙靜虜無塵。鼎門為別霜天曉，賸把離觴三五巡。,
酬瑞州吳大夫夜泊湘川見寄一絕,劉禹錫,夜泊湘川逐客心，月明猿苦血沾襟。湘妃舊竹痕猶淺，從此因君染更深。,
途次華州，陪錢大夫登城北樓春望，因睹李崔,劉禹錫,城樓四望出風塵，見盡關西渭北春。百二山河雄上國，一雙旌旆委名臣。壁中今日題詩處，天上同時草詔人。莫怪老郎呈濫吹，宦途雖別舊情親。,
酬令狐相公見寄,劉禹錫,群玉山頭住四年，每聞笙鶴看諸仙。何時得把浮丘袖，白日將升第九天。,
竇夔州見寄寒食日憶故姬小紅吹笙，因和之,劉禹錫,鸞聲窈眇管參差，清韻初調眾樂隨。幽院妝成花下弄，高樓月好夜深吹。忽驚暮雨飄零盡，唯有朝雲夢想期。聞道今年寒食日，東山舊路獨行遲。,
春日書懷，寄東洛白二十二楊八二庶子,劉禹錫,曾向空門學坐禪，如今萬事盡忘筌。眼前名利同春夢，醉裡風情敵少年。野草芳菲紅錦地，遊絲撩亂碧羅天。心知洛下閒才子，不作詩魔即酒顛。,
重寄表臣二首,劉禹錫,對酒臨流奈別何，君今已醉我蹉跎。分明記取星星鬢，他日相逢應更多。世間人事有何窮，過後思量盡是空。早晚同歸洛陽陌，卜鄰須近祝雞翁。,
罷郡歸洛途次山陽，留辭郭中丞使君,劉禹錫,自到山陽不許辭，高齋日夜有佳期。管絃正合看書院，語笑方酣各詠詩。銀漢雪晴褰翠幕，清淮月影落金卮。洛陽歸客明朝去，容趁城東花發時。,
赴和州於武昌縣再遇毛仙翁十八兄因成一絕,劉禹錫,武昌山下蜀江東，重向仙舟見葛洪。又得案前親禮拜，大羅天訣玉函封。,
陪崔大尚書及諸閣老宴杏園,劉禹錫,更將何面上春臺，百事無成老又催。唯有落花無俗態，不嫌憔悴滿頭來。,
刑部白侍郎謝病長告，改賓客分司，以詩贈別,劉禹錫,鼎食華軒到眼前，拂衣高謝豈徒然。九霄路上辭朝客，四皓叢中作少年。他日臥龍終得雨，今朝放鶴且沖天。洛陽舊有衡茆在，亦擬抽身伴地仙。,
傷秦姝行,劉禹錫,長安二月花滿城，插花女兒彈銀箏。南宮仙郎下朝晚，曲頭駐馬聞新聲。馬蹄逶遲心蕩漾，高樓已遠猶頻望。此時意重千金輕，鳥傳訊息紺輪迎。芳筵銀燭一相見，淺笑低鬟初目成。蜀弦錚摐指如玉，皇帝弟子韋家曲。青牛文梓赤金簧，玫瑰寶柱秋雁行。斂蛾收袂凝清光，抽弦緩調怨且長。八鸞鏘鏘渡銀漢，九雛威鳳鳴朝陽。曲終韻盡意不足，餘思悄絕愁空堂。從郎鎮南別城闕，樓船理曲瀟湘月。馮夷蹁躚舞淥波，鮫人出聽停綃梭。北池含煙瑤草短。萬鬆亭下清風滿。秦聲一曲此時聞，嶺泉嗚咽南雲斷。來自長陵小市東，蕣華零落瘴江風。侍兒掩泣收銀甲，鸚鵡不言愁玉籠。博山爐中香自滅，鏡奩塵暗同心結。從此東山非昔遊，長嗟人與弦俱絕。,
將赴汝州，途出浚下，留辭李相公,劉禹錫,長安舊遊四十載，鄂渚一別十四年。後來富貴已零落，歲寒松柏猶依然。初逢貞元尚文主，雲闕天池共翔舞。相看卻數六朝臣，屈指如今無四五。夷門天下之咽喉，昔時往往生瘡疣。聯翩舊相來鎮壓，四海吐納皆通流。久別凡經幾多事，何由說得平生意。千思萬慮盡如空，一笑一言真可貴。世間何事最殷勤，白頭將相逢故人。功成名遂會歸老，請向東山為近鄰。,
平蔡州三首,劉禹錫,蔡州城中眾心死，妖星夜落照壕水。漢家飛將下天來，馬箠一揮門洞開。賊徒崩騰望旗拜，有若群蟄驚春雷。狂童面縛登檻車，太白夭矯垂捷書。相公從容來鎮撫，常侍郊迎負文弩。四人歸業閭里間，小兒跳浪健兒舞。汝南晨雞喔喔鳴，城頭鼓角音和平。路傍老人憶舊事，相與感激皆涕零。老人收泣前致辭，官軍入城人不知。忽驚元和十二載，重見天寶承平時。九衢車馬渾渾流，使臣來獻淮西囚。四夷聞風失匕箸，天子受賀登高樓。妖童擢髮不足數，血汙城西一抔土。南峰無火楚澤間，夜行不鎖穆陵關。策勳禮畢天下泰，猛士按劍看恆山。,
郡內書情獻裴侍中留守,劉禹錫,功成頻獻乞身章，擺落襄陽鎮洛陽。萬乘旌旗分一半，八方風雨會中央。兵符今奉黃公略，書殿曾隨翠鳳翔。心寄華亭一雙鶴，日陪高步繞池塘。,
太和戊申歲大有年，詔賜百僚出城觀秋稼，謹,劉禹錫,長安銅雀鳴，秋稼與雲平。玉燭調寒暑，金風報順成。川原呈上瑞，恩澤賜閒行。欲反重城掩，猶聞歌吹聲。,
張郎中籍遠寄長句，開緘之日已及新秋，因舉,劉禹錫,南宮詞客寄新篇，清似湘靈促柱弦。京邑舊遊勞夢想，歷陽秋色正澄鮮。雲銜日腳成山雨，風駕潮頭入渚田。對此獨吟還獨酌，知音不見思愴然。,
和陳許王尚書酬白少傅侍郎長句，因通簡汝洛,劉禹錫,寥廓高翔不可追，風雲失路暫相隨。方同洛下書生詠，又見軍前大將旗。雪裡命賓開玉帳，飲中請號駐金卮。竹林一自王戎去，嵇阮雖貧興未衰。,
冬日晨興寄樂天,劉禹錫,庭樹曉禽動，郡樓殘點聲。燈挑紅燼落，酒暖白光生。發少嫌梳利，顏衰恨鏡明。獨吟誰應和，須寄洛陽城。,
八月十五日夜半雲開然後玩月，因書一時之景,劉禹錫,半夜碧雲收，中天素月流。開城邀好客，置酒賞清秋。影透衣香潤，光凝歌黛愁。斜輝猶可玩，移宴上西樓。,
令狐相公見示新栽蕙蘭二草之什，兼命同作,劉禹錫,上國庭前草，移來漢水潯。朱門雖易地，玉樹有餘陰。豔彩凝還泛，清香絕復尋。光華童子佩，柔軟美人心。惜晚含遠思，賞幽空獨吟。寄言知音者，一奏風中琴。,
和令狐相公九日對黃白二菊花見懷,劉禹錫,素萼迎寒秀，金英帶露香。繁華照旄鉞，榮盛對銀黃。琮璧交輝映，衣裳雜彩章。晴雲遙蓋覆，秋蝶近悠揚。空想逢九日，何由陪一觴。滿叢佳色在，未肯委嚴霜。,
酬令狐相公親仁郭家花下即事見寄,劉禹錫,荀令園林好，山公遊賞頻。豈無花下侶，遠望眼中人。斜日漸移影，落英紛委塵。一吟相思曲，惆悵江南春。,
酬令狐相公季冬南郊宿齋見寄,劉禹錫,壇下雪初霽，南城凍欲生。齋心祠上帝，高步領名卿。沐浴含芳澤，周旋聽佩聲。猶憐廣平守，寂寞竟何成。,
奉和淮南李相公早秋即事，寄成都武相公,劉禹錫,八柱共承天，東西別隱然。遠夷爭慕化，真相故臨邊。並進夔龍位，仍齊龜鶴年。同心舟已濟，造膝璧常聯。對領專征寄，遙持造物權。鬥牛添氣色，井絡靜氛煙。獻可通三略，分甘出萬錢。漢南趨節制，趙北賜山川。玉帳觀渝舞，虹旌獵楚田。步嫌雙綬重，夢入九城偏。秋雨離情動，新詩樂府傳。聆音還竊抃，不覺撫麼弦。,
元和癸巳歲仲秋，詔發江陵偏師問罪蠻，徼後,劉禹錫,蠻水阻朝宗，兵符下渚宮。前籌得上策，無戰已成功。漢使星飛入，夷心草偃同。歌謠開竹棧，拜舞戢桑弓。就日知冰釋，投人念鳥窮。網羅三面解，章奏九門通。卉服聯操袂，雕題盡鞠躬。降幡秋練白，驛騎晝塵紅。火號休傳警，機橋罷亙空。登山不見虜，振旆自生風。江遠煙波靜，軍回氣色雄。佇看聞喜後，金石賜元戎。,
南海馬大夫見惠著述三通勒成四帙，上自邃古,劉禹錫,紅旗閱五兵，絳帳領諸生。味道輕鼎食，退公猶筆耕。青箱傳學遠，金匱納書成。一瞬見前事，九流當抗行。編蒲曾苦思，垂竹愧無名。今日承芳訊，誰言贈袞榮。,
詠紅柿子,劉禹錫,曉連星影出，晚帶日光懸。本因遺採掇，翻自保天年。,
微之鎮武昌，中路見寄藍橋懷舊之作，悽然繼,劉禹錫,今日油幢引，他年黃紙追。同為三楚客，獨有九霄期。宿草恨長在，傷禽飛尚遲。武昌應已到，新柳映紅旗。,
再傷龐尹,劉禹錫,京兆歸何處，章臺空暮塵。可憐鸞鏡下，哭殺畫眉人。,
謝柳子厚寄疊石硯,劉禹錫,常時同硯席，寄硯感離群。清越敲寒玉，參差疊碧雲。煙嵐餘斐亹，水墨兩氛氳。好與陶貞白，鬆窗寫紫文。,
畬田行,劉禹錫,何處好畬田，團團縵山腹。鑽龜得雨卦，上山燒臥木。驚麏走且顧，群雉聲咿喔。紅焰遠成霞，輕煤飛入郭。風引上高岑，獵獵度青林。青林望靡靡，赤光低復起。照潭出老蛟，爆竹驚山鬼。夜色不見山，孤明星漢間。如星復如月，俱逐曉風滅。本從敲石光，遂至烘天熱。下種暖灰中，乘陽拆牙孽。蒼蒼一雨後，苕穎如雲發。巴人拱手吟，耕耨不關心。由來得地勢，徑寸有餘金。,
途次敷水驛，伏睹華州舅氏昔日行縣題詩處，,劉禹錫,昔日股肱守，朱輪茲地遊。繁華日已謝，章句此空留。蔓草佳城閉，故林棠樹秋。今來重垂淚，不忍過西州。,
洛中送韓七中丞之吳興口號五首,劉禹錫,昔年意氣結群英，幾度朝回一字行。海北江南零落盡，兩人相見洛陽城。自從雲散各東西，每日歡娛卻慘悽。離別苦多相見少，一生心事在書題。今朝無意訴離杯，何況清弦急管催。本欲醉中輕遠別，不知翻引酒悲來。駱駝橋上蘋風急，鸚鵡杯中箬下春。水碧山青知好處，開顏一笑向何人。溪中士女出笆籬，溪上鴛鴦避畫旗。何處人間似仙境，春山攜妓採茶時。,
金陵五題·臺城,劉禹錫,臺城六代競豪華，結綺臨春事最奢。萬戶千門成野草，只緣一曲後庭花。,
金陵五題·江令宅,劉禹錫,南朝詞臣北朝客，歸來唯見秦淮碧。池臺竹樹三畝餘，至今人道江家宅。,
武陵觀火詩,劉禹錫,楚鄉祝融分，炎火常為虞。是時直突煙，發自晨炊徒。盲風扇其威，白晝曛陽烏。操綆不暇汲，循牆還避逾。怒如列缺光，迅與芬輪俱。聯延掩四遠，赫奕成洪爐。洶疑雲濤翻，颯若鬼神趨。當前迎焮赩，是物同膏腴。金烏入梵天，赤龍遊玄都。騰煙透窗戶，飛焰生欒櫨。火山摧半空，星雨灑中衢。瑤壇被髹漆，寶樹攢珊瑚。光縣與琴焦，旗亭無酒濡。市人委百貨，邑令遺雙鳧。餘勢下隈隩，長熛烘舳艫。吹焚照水府，炙浪愁天吳。災罷雲日晚，心驚視聽殊。高灰辨廩庾，黑土連闉闍。眾燼合星羅，遊氛鑠人膚。厚地藏宿熱，遙林呈驟枯。火德資生人，庸可一日無。御之失其道，敲石彌天隅。晉庫走龍劍，吳宮傷燕雛。五行有沴氣，先哲垂訏謨。宋鄭同日起，時當賢大夫。無苛自可樂，弭患非所圖。賢守恤人瘼，臨煙駐驪駒。吊場色慘忸，顏失詞劬愉。下令蠲里布，指期輕市租。閈垣適未立，苫蓋自相娛。山木行剪伐，江泥宜墐途。邑臣不必曾，何用徵越巫。,
徵還京師見舊番官馮叔達,劉禹錫,前者匆匆襆被行，十年憔悴到京城。南宮舊吏來相問，何處淹留白髮生。,
宣上人遠寄和禮部王侍郎放榜後詩，因而繼和,劉禹錫,禮闈新榜動長安，九陌人人走馬看。一日聲名遍天下，滿城桃李屬春官。自吟白雪詮詞賦，指示青雲借羽翰。借問至公誰印可，支郎天眼定中觀。,
蒙恩轉儀曹郎，依前充集賢學士，舉韓潮州自,劉禹錫,翔鸞闕下謝恩初，通籍由來在石渠。暫入南宮判祥瑞，還歸內殿閱圖書。故人猶在三江外，同病凡經二紀餘。今日薦君嗟久滯，不惟文體似相如。,
酬淮南廖參謀秋夕見過之作,劉禹錫,揚州從事夜相尋，無限新詩月下吟。初服已驚玄髮長，高情猶向碧雲深。語餘時舉一杯酒，坐久方聞四處砧。不逐繁華訪閒散，知君擺落俗人心。,
虎丘寺見元相公二年前題名愴然有詠,劉禹錫,滻水送君君不還，見君題字虎丘山。因知早貴兼才子，不得多時在世間。,
晚步揚子游南塘望沙尾,劉禹錫,淮海多夏雨，曉來天始晴。蕭條長風至，千里孤雲生。卑溼久喧濁，搴開偶虛清。客遊廣陵郡，晚出臨江城。郊外綠楊陰，江中沙嶼明。歸帆翳盡日，去棹聞遺聲。鄉國殊渺漫，羈心目懸旌。悠然京華意，悵望懷遠端。薄暮大山上，翩翩雙鳥徵。,
和宣武令狐相公郡齋對新竹,劉禹錫,新竹翛翛韻曉風，隔窗依砌尚蒙籠。數間素壁初開後，一段清光入坐中。欹枕閒看知自適，含毫朗詠與誰同。此君若欲長相見，政事堂東有舊叢。,
答前篇,劉禹錫,小兒弄筆不能嗔，涴壁書窗且當勤。聞彼夢熊猶未兆，女中誰是衛夫人。,
重答柳柳州,劉禹錫,弱冠同懷長者憂，臨岐回想盡悠悠。耦耕若便遺身老，黃髮相看萬事休。,
寄湖州韓中丞,劉禹錫,老郎日日憂蒼鬢，遠守年年厭白蘋。終日相思不相見，長頻相見是何人。,
聞道士彈思歸引,劉禹錫,仙公一奏思歸引，逐客初聞自泫然。莫怪殷勤悲此曲，越聲長苦已三年。,
和樂天耳順吟兼寄敦詩,劉禹錫,吟君新什慰蹉跎，屈指同登耳順科。鄧禹功成三紀事，孔融書就八年多。已經將相誰能爾，拋卻丞郎爭奈何。獨恨長洲數千裡，且隨魚鳥泛煙波。,
和令狐相公言懷寄河中楊少尹,劉禹錫,章句慚非第一流，世間才子昔陪遊。吳宮已嘆芙蓉死，邊月空悲蘆管秋。任向洛陽稱傲吏，苦教河上領諸侯。石渠甘對圖書老，關外楊公安穩不。,
再贈樂天,劉禹錫,一政政官軋軋，一年年老駸駸。身外名何足算，別來詩且同吟。,
酬楊侍郎憑見寄,劉禹錫,十年毛羽摧頹，一旦天書召回。看看瓜時欲到，故侯也好歸來。,
送盧處士歸嵩山別業,劉禹錫,世業嵩山隱，雲深無四鄰。藥爐燒奼女，酒甕貯賢人。晚日華陰霧，秋風函谷塵。送君從此去，鈴閣少談賓。,
寄和東川楊尚書慕巢，兼寄西川繼之二公，近,劉禹錫,太華蓮峰降嶽靈，兩川棠樹接郊坰。政同兄弟人人樂，曲奏壎篪處處聽。楊葉百穿榮會府，芝泥五色耀天庭。各拋筆硯誇旄鉞，莫遣文星讓將星。,
謝竇員外旬休早涼見示詩,劉禹錫,新秋十日浣朱衣，鈴閣無聲公吏歸。風韻漸高梧葉動，露光初重槿花稀。四時苒苒催容鬢，三爵油油忘是非。更報明朝池上酌，人知太守字玄暉。,
奉和裴侍中將赴漢南留別座上諸公,劉禹錫,金貂曉出鳳池頭，玉節前臨南雍州。暫輟洪爐觀劍戟，還將大筆注春秋。管絃席上留高韻，山水途中入勝遊。峴首風煙看未足，便應重拜富民侯。,
和蘇郎中尋豐安裡舊居寄主客張郎中,劉禹錫,漳濱臥起恣閒遊，宣室徵還未白頭。舊隱來尋通德里，新篇寫出畔牢愁。池看科斗成文字，鳥聽提壺憶獻酬。同學同年又同舍，許君雲路並華輈。,
晚泊牛渚,劉禹錫,蘆葦晚風起，秋江鱗甲生。殘霞忽變色，遊雁有餘聲。戍鼓音響絕，漁家燈火明。無人能詠史，獨自月中行。,
酬淮南牛相公述舊見貽,劉禹錫,少年曾忝漢庭臣，晚歲空餘老病身。初見相如成賦日，尋為丞相掃門人。追思往事諮嗟久，喜奉清光笑語頻。猶有登朝舊冠冕，待公三入拂埃塵。,
巫山神女廟,劉禹錫,巫山十二鬱蒼蒼，片石亭亭號女郎。曉霧乍開疑卷幔，山花欲謝似殘妝。星河好夜聞清佩，雲雨歸時帶異香。何事神仙九天上，人間來就楚襄王。,
曲江春望,劉禹錫,鳳城煙雨歇，永珍含佳氣。酒後人倒狂，花時天似醉。三春車馬客，一代繁華地。何事獨傷懷，少年曾得意。,
送曹璩歸越中舊隱詩,劉禹錫,行盡瀟湘萬里餘，少逢知己憶吾廬。數間茅屋閒臨水，一盞秋燈夜讀書。地遠何當隨計吏，策成終自詣公車。剡中若問連州事，唯有千山畫不如。,
白鷹,劉禹錫,毛羽斒斕白紵裁，馬前擎出不驚猜。輕拋一點入雲去，喝殺三聲掠地來。綠玉觜攢雞腦破，玄金爪擘兔心開。都緣解搦生靈物，所以人人道俊哉。,
奉和吏部楊尚書太常李卿二相公策免後即事述,劉禹錫,文雅關西族，衣冠趙北都。有聲真漢相，無纇勝隋珠。當軸龍為友，臨池鳳不孤。九天開內殿，百辟看晨趨。誡滿澄欹器，成功別大壚。餘芳在公論，積慶是神扶。步武離臺席，徊翔集帝梧。銓材秉秦鏡，典樂去齊竽。瀟灑風塵外，逢迎詩酒徒。唯應待華誥，更食萬錢廚。,
途次大梁，雪中奉天平令狐相公書問，兼示新,劉禹錫,遠守宦情薄，故人書信來。共曾花下別，今獨雪中回。紙尾得新什，眉頭還暫開。此時同雁鶩，池上一徘徊。,
酬令狐相公歲暮遠懷見寄,劉禹錫,別侶孤鶴怨，沖天威鳳歸。容光一以間，夢想是耶非。芳訊遠彌重，知音老更稀。不如湖上雁，北向整毛衣。,
酬樂天晚夏閒居欲相訪先以詩見貽,劉禹錫,池榭堪臨泛，翛然散鬱陶。步因驅鶴緩，吟為聽蟬高。林密添新竹，枝低縋晚桃。酒醅晴易熟，藥圃夏頻薅。老是班行舊，閒為鄉里豪。經過更何處，風景屬吾曹。,
酬樂天醉後狂吟十韻,劉禹錫,散誕人間樂，逍遙地上仙。詩家登逸品，釋氏悟真筌。制誥留臺閣，歌詞入管絃。處身於木雁，任世變桑田。吏隱情兼遂，儒玄道兩全。八關齋適罷，三雅興尤偏。文墨中年舊，鬆筠晚歲堅。魚書曾替代，香火有因緣。欲向醉鄉去，猶為色界牽。好吹楊柳曲，為我舞金鈿。,
和東川王相公新漲驛池八韻,劉禹錫,今日池塘上，初移造物權。苞蔵成別島，沿濁致清漣。變化生言下，蓬瀛落眼前。泛觴驚翠羽，開幕對紅蓮。遠寫風光入，明含氣象全。渚煙籠驛樹，波日漾賓筵。曲岸留緹騎，中流轉綵船。無因接元禮，共載比神仙。,
樂天池館夏景方妍，白蓮初開彩舟空泊，唯邀,劉禹錫,池館今正好，主人何寂然。白蓮方出水，碧樹未鳴蟬。靜室宵聞磬，齋廚晚絕煙。蕃僧如共載，應不是神仙。,
寓興二首,劉禹錫,常談即至理，安事非常情。寄語何平叔，無為輕老生。世途多禮數，鵬鷃各逍遙。何事陶彭澤，拋官為折腰。,
傷段右丞,劉禹錫,江海多豪氣，朝廷有直聲。何言馬蹄下，一旦是佳城。,
百花行,劉禹錫,長安百花時，風景宜輕薄。無人不沽酒，何處不聞樂。春風連夜動，微雨凌曉濯。紅焰出牆頭，雪光映樓角。繁紫韻松竹，遠黃繞籬落。臨路不勝愁，輕煙去何託。滿庭蕩魂魄，照廡成丹渥。爛熳簇顛狂，飄零勸行樂。時節易晼晚，清陰覆池閣。唯有安石榴，當軒慰寂寞。,
拋球樂詞,劉禹錫,五彩繡團圓，登君玳瑁筵。最宜紅燭下，偏稱落花前。上客如先起，應須贈一船。春早見花枝，朝朝恨發遲。及看花落後，卻憶未開時。幸有拋球樂，一杯君莫辭。,
罷和州遊建康,劉禹錫,秋水清無力，寒山暮多思。官閒不計程，遍上南朝寺。,
答柳子厚,劉禹錫,年方伯玉早，恨比四愁多。會待休車騎，相隨出罻羅。,
贈長沙讚頭陀,劉禹錫,外道邪山千萬重，真言一發盡摧峰。有時明月無人夜，獨向昭潭制惡龍。,
戲贈崔千牛,劉禹錫,學道深山許老人，留名萬代不關身。勸君多買長安酒，南陌東城佔取春。,
逢王十二學士入翰林，因以詩贈,劉禹錫,廄馬翩翩禁外逢，星槎上漢杳難從。定知欲報淮南詔，促召王褒入九重。,
闕下口號呈柳儀曹,劉禹錫,彩仗神旗獵曉風，雞人一唱鼓蓬蓬。銅壺漏水何時歇，如此相催即老翁。,
韓信廟,劉禹錫,將略兵機命世雄，蒼黃鐘室嘆良弓。遂令後代登壇者，每一尋思怕立功。,
唐秀才贈端州紫石硯，以詩答之,劉禹錫,端州石硯人間重，贈我因知正草玄。闕里廟堂空舊物，開方灶下豈天然。玉蜍吐水霞光靜，彩翰搖風絳錦鮮。此日傭工記名姓，因君數到墨池前。,
覽董評事思歸之什因以詩贈,劉禹錫,幾年油幕佐徵東，卻泛滄浪狎釣童。欹枕醉眠成戲蝶，抱琴閒望送歸鴻。文儒自襲膠西相，倚伏能齊塞上翁。更說扁舟動鄉思，青菰已熟奈秋風。,
題欹器圖,劉禹錫,秦國功成思稅駕，晉臣名遂嘆危機。無因上蔡牽黃犬，願作丹徒一布衣。,
王思道碑堂下作,劉禹錫,蒼蒼宰樹起寒煙，尚有威名海內傳。四府舊聞多故吏，幾人垂淚拜碑前。,
傷循州渾尚書,劉禹錫,貴人淪落路人哀，碧海連天丹旐回。遙想長安此時節，朱門深巷百花開。,
洛中初冬拜表有懷上京故人,劉禹錫,鳳樓南面控三條，拜表郎官早渡橋。清洛曉光鋪碧簟，上陽霜葉剪紅綃。省門簪組初成列，雲路鴛鸞想退朝。寄謝殷勤九天侶，搶榆水擊各逍遙。,
和樂天宴李周美中丞宅池上賞櫻桃花,劉禹錫,櫻桃千萬枝，照耀如雪天。王孫宴其下，隔水疑神仙。宿露發清香，初陽動暄妍。妖姬滿髻插，酒客折枝傳。同此賞芳月，幾人有華筵。杯行勿遽辭，好醉逸三年。,
和樂天春詞,劉禹錫,新妝面面下朱樓，深鎖春光一院愁。行到中庭數花朵，蜻蜓飛上玉搔頭。,唐詩三百首
和令狐相公聞思帝鄉有感,劉禹錫,當初造麴者為誰，說得思鄉戀闕時。滄海西頭舊丞相，停杯處分不須吹。,
酬馮十七舍人宿衛贈別五韻,劉禹錫,少年為別日，隋宮楊柳陰。白首相逢處，巴江煙浪深。使星上三蜀，春雨沾衣襟。王程促速意，夜語殷勤心。卻歸天上去，遺我雲間音。,
酬楊侍郎憑見寄,劉禹錫,翔鸞闕底謝皇恩，纓上滄浪舊水痕。疏傅揮金忽相憶，遠擎長句與招魂。,
酬馬大夫登洭口戍見寄,劉禹錫,新辭將印拂朝纓，臨水登山四體輕。猶念天涯未歸客，瘴雲深處守孤城。,
酬楊八副使將赴湖南途中見寄一絕,劉禹錫,知逐徵南冠楚材，遠勞書信到陽臺。明朝若上君山上，一道巴江自此來。,
遙和韓睦州元相公二君子,劉禹錫,玉人紫綬相輝映，卻要霜須一兩莖。其奈無成空老去，每臨明鏡若為情。,
吳興敬郎中見惠斑竹杖兼示一絕聊以謝之,劉禹錫,一莖炯炯琅玕色，數節重重玳瑁文。拄到高山未登處，青雲路上願逢君。,
奉和裴令公夜宴,劉禹錫,天下蒼生望不休，東山雖有但時遊。從來海上仙桃樹，肯逐人間風露秋。,
"酬僕射牛相公，晉國池上別後至甘棠館,忽夢",劉禹錫,已嗟池上別魂驚，忽報夢中攜手行。此夜獨歸還乞夢，老人無睡到天明。,
酬柳柳州家雞之贈,劉禹錫,日日臨池弄小雛，還思寫論付官奴。柳家新樣元和腳，且盡姜芽斂手徒。,
平齊行二首,劉禹錫,胡塵昔起薊北門，河南地屬平盧軍。貂裘代馬繞東嶽，嶧陽孤桐削為角。地形十二虜意驕，恩澤含容歷四朝。魯人皆解帶弓箭，齊人不復聞簫韶。今朝天子聖神武，手握玄符平九土。初哀狂童襲故事，文告不來方振怒。去秋詔下誅東平，官軍四合猶嬰城。春來群烏噪且驚，氣如壞山墮其庭。牙門大將有劉生，夜半射落欃槍星。帳中虜血流滿地，門外三軍舞連臂。驛騎函首過黃河，城中無賊天氣和。朝廷侍郎來慰撫，耕夫滿野行人歌。泰山沉寇六十年，旅祭不享生愁煙。今逢聖君欲封禪，神使陰兵來助戰。妖氣掃盡河水清，日觀杲杲卿雲見。開元皇帝東封時，百神受職爭賓士。千鈞猛簴順流下，洪波涵淡浮熊羆。侍臣燕公秉文筆，玉檢告天無愧詞。當今睿孫承聖祖，嶽神望幸河宗舞。青門大道屬車塵，共待葳蕤翠華舉。,
喜康將軍見訪,劉禹錫,謫居愁寂似幽棲，百草當門茅舍低。夜獵將軍忽相訪，鷓鴣驚起繞籬啼。,
赴連山途次德宗山陵寄張員外,劉禹錫,常時並冕奉天顏，委佩低簪彩仗間。今日獨來張樂地，萬重雲水望橋山。,
八月十五日夜桃源玩月,劉禹錫,塵中見月心亦閒，況是清秋仙府間。凝光悠悠寒露墜，此時立在最高山。碧虛無雲風不起，山上長松山下水。群動悠然一顧中，天高地平千萬裡。少君引我升玉壇，禮空遙請真仙官。雲拼欲下星斗動，天樂一聲肌骨寒。金霞昕昕漸東上，輪欹影促猶頻望。絕景良時難再並，他年此日應惆悵。,
送鴻舉遊江西,劉禹錫,禪客學禪兼學文，出山初似無心雲。從風捲舒來何處，繚繞巴山不得去。山州古寺好閒居，讀盡龍王宮裡書。使君灘頭揀石硯，白帝城邊尋野蔬。忽然登高心瞥起，又欲浮杯信流水。煙波浩淼魚鳥情，東去三千三百里。荊門峽斷無盤渦，湘平漢闊清光多。廬山霧開見瀑布，江西月淨聞漁歌。鍾陵八郡多名守，半是西方社中友。與師相見便談空，想得高齋獅子吼。,
酬令狐相公贈別,劉禹錫,越聲長苦有誰聞，老向湘山與楚雲。海嶠新辭永嘉守，夷門重見信陵君。田園鬆菊今迷路，霄漢鴛鴻久絕群。幸遇甘泉尚詞賦，不知何客薦雄文。,
答樂天臨都驛見贈,劉禹錫,北固山邊波浪，東都城裡風塵。世事不同心事，新人何似故人。,
罷郡歸洛陽閒居,劉禹錫,十年江海守，旦夕有歸心。及此西還日，空成東武吟。花間數杯酒，月下一張琴。聞說功名事，依前惜寸陰。,
和僕射牛相公以離闕庭七年班行親故亡歿，十,劉禹錫,久辭龍闕擁紅旗，喜見天顏拜赤墀。三省英寮非舊侶，萬年芳樹長新枝。交朋接武居仙院，幕客追風入鳳池。雲母屏風即施設，可憐榮耀冠當時。,
和僕射牛相公見示長句,劉禹錫,靜得天和興自濃，不緣宦達性靈慵。大鵬六月有閒意，仙鶴千年無躁容。流輩盡來多嘆息，官班高後少過從。唯應加築露臺上，賸見終南雲外峰。,
和僕射牛相公寓言二首,劉禹錫,兩度竿頭立定誇，回眸舉袖拂青霞。盡拋今日貴人樣，復振前朝名相家。御史定來休直宿，尚書依舊趁參衙。具瞻尊重誠無敵，猶憶洛陽千樹花。心如止水鑑常明，見盡人間萬物情。鵰鶚騰空猶逞俊，驊騮齧足自無驚。時來未覺權為祟，貴了方知退是榮。只恐重重世緣在，事須三度副蒼生。,
文宗元聖昭獻孝皇帝輓歌三首,劉禹錫,繼體三才理，承顏九族親。禹功留海內，殷歷付天倫。調露曲常在，秋風詞尚新。本支方百代，先讓棣華春。月落宮車動，風悽儀仗閒。路唯瞻鳳翣，人尚想龍顏。御宇方無事，乘雲遂不還。聖情悲望處，沉日下西山。享國十五載，昇天千萬年。龍鑣仙路遠，騎吹禮容全。日下初陵外，人悲舊劍前。周南有遺老，掩淚望秦川。,
故相國燕國公於司空輓歌二首,劉禹錫,雕弓封舊國，黑弰繼前功。十年鎮南雍，九命作司空。池臺樂事盡，簫鼓葬儀雄。一代英豪氣，曉散白楊風。陰山貴公子，來葬五陵西。前馬悲無主，猶帶朔風嘶。漢水晉山郭，襄陽白銅鞮。至今有遺愛，日暮人悽悽。,
鶴嘆二首,劉禹錫,寂寞一雙鶴，主人在西京。故巢吳苑樹，深院洛陽城。徐引竹間步，遠含雲外情。誰憐好風月，鄰舍夜吹笙。丹頂宜承日，霜翎不染泥。愛池能久立，看月未成棲。一院春草長，三山歸路迷。主人朝謁早，貪養汝南雞。,
奉送裴司徒令公自東都留守再命太原,劉禹錫,星使出關東，兵符賜上公。山河歸舊國，管籥換離宮。行色旌旗動，軍聲鼓角雄。愛棠餘故吏，騎竹見新童。漢壘三秋靜，胡沙萬里空。其如天下望，旦夕詠清風。,
和令狐相公入潼關,劉禹錫,寒光照旌節，關路曉無塵。吏謁前丞相，山迎舊主人。東瞻軍府靜，西望敕書頻。心共黃河水，同升天漢津。,
白侍郎大尹自河南寄示池北新葺水齋即事招賓,劉禹錫,公府有高政，新齋池上開。再吟佳句後，一似畫圖來。結構疏林下，夤緣曲岸隈。綠波穿戶牖，碧甃疊瓊瑰。幽異當軒滿，清光繞砌回。潭心澄晚鏡，渠口起晴雷。瑤草緣堤種，松煙上島栽。游魚驚撥剌，浴鷺喜毰毸。為客烹林筍，因僧採石苔。酒瓶常不罄，書案任成堆。檐外青雀舫，坐中鸚鵡杯。蒲根抽九節，蓮萼捧重臺。芳訊此時到，勝遊何日陪。共譏吳太守，自佔洛陽才。,
和令狐相公玩白菊,劉禹錫,家家菊盡黃，樑國獨如霜。瑩靜真琪樹，分明對玉堂。仙人披雪氅，素女不紅妝。粉蝶來難見，麻衣拂更香。向風搖羽扇，含露滴瓊漿。高豔遮銀井，繁枝覆象床。桂叢慚併發，梅蕊妒先芳。一入瑤華詠，從茲播樂章。,
奉和裴令公新成綠野堂即書,劉禹錫,藹藹鼎門外，澄澄洛水灣。堂皇臨綠野，坐臥看青山。位極卻忘貴，功成欲愛閒。官名司管籥，心術去機關。禁苑凌晨出，園花及露攀。池塘魚撥剌，竹徑鳥綿蠻。志在安瀟灑，嘗經歷險艱。高情方造適，眾意望徵還。好客交珠履，華筵舞玉顏。無因隨賀燕，翔集畫樑間。,
貞元中，侍郎舅氏牧華州，時餘再忝科第，前,劉禹錫,曾作關中客，頻經伏毒巖。晴煙沙苑樹，晚日渭川帆。昔是青春貌，今悲白雪髯。郡樓空一望，含意卷高簾。,
牛相公見示新什，謹依本韻次用以抒下情,劉禹錫,劇韻新篇至，因難始見能。雨天龍變化，晴日鳳鶱騰。遊海驚何極，聞韶素不曾。愜心時拊髀，擊節日麾肱。符彩添隃墨，波瀾起剡藤。揀金光熠熠，累璧勢層層。珠媚多藏賈，花撩欲定僧。封來真寶物，寄與愧交朋。已老無時疾，長貧望歲登。雀羅秋寂寂，蟲翅曉薨薨。羸驥方辭絆，虛舟已絕緪。榮華甘死別，健羨亦生憎。玉柱琤瑽韻，金觥雹凸稜。何時良宴會，促膝對華燈。,
和竇中丞晚入容江作,劉禹錫,漢郡三十六，鬱林東南遙。人倫選清臣，天外頒詔條。桂水步秋浪，火山凌霧朝。分圻辨風物，入境聞謳謠。莎岸見長亭，煙林隔麗譙。日落舟益駛，川平旗自飄。珠浦遠明滅，金沙晴動搖。一吟道中作，離思懸層霄。,
和楊侍郎初至郴州紀事書情題郡齋八韻,劉禹錫,旌節下朝臺，分圭從北迴。城頭鶴立處，驛樹鳳棲來。舊路芳塵在，新恩馹騎催。里閭風偃草，鼓舞抃成雷。吏散山禽囀，庭香夏蕊開。郡齋堪四望，壁記有三臺。人訝徵黃晚，文非吊屈哀。一吟樑甫曲，知是臥龍才。,
呂八見寄郡內書懷因而戲和,劉禹錫,文苑振金聲，循良冠百城。不知今史氏，何處列君名。,
牛相公留守見示，城外新墅有溪竹秋月，親情,劉禹錫,別墅洛城外，月明村野通。光輝滿地上，絲管發舟中。堤豔菊花露，島涼松葉風。高情限清禁，寒漏滴深宮。,
唐郎中宅與諸公同飲酒看牡丹,劉禹錫,今日花前飲，甘心醉數杯。但愁花有語，不為老人開。,
和西川李尚書漢州微月遊房太尉西湖,劉禹錫,木落漢川夜，西湖懸玉鉤。旌旗環水次，舟楫泛中流。目極想前事，神交如共遊。瑤琴久已絕，鬆韻自悲秋。,
傷獨孤舍人,劉禹錫,昔別矜年少，今悲喪國華。遠來同社燕，不見早梅花。,
樂天是月長齋鄙夫此時愁臥里閭非遠雲霧難披,劉禹錫,五月長齋月，文心苦行心。蘭蔥不入戶，薝蔔自成林。--劉禹錫護戒先辭酒，嫌喧亦徹琴。塵埃賓位靜，香火道場深。--白居易我靜馴狂象，餐餘施眾禽。定知於佛佞，豈復向書淫。--劉禹錫闌藥凋紅豔，庭槐換綠陰。風光徒滿目，雲霧未披襟。--白居易樹為清涼倚，池因盥漱臨。蘋芳遭燕拂，蓮坼待蜂尋。--劉禹錫舍下環流水，窗中列遠岑。苔斑錢剝落，石怪玉嶔岑。--白居易鵲頂迎秋禿，鶯喉入夏瘖。綠楊垂嫩色，綖棘露長針。--劉禹錫散秩身猶幸，趨朝力不任。官將方共拙，年與病交侵。--白居易徇樂非時選，忘機似陸沈。鑑容稱四皓，捫腹有三壬。--劉禹錫攜手慚連璧，同心許斷金。紫芝雖繼唱，白雪少知音。--白居易憶罷吳門守，相逢楚水潯。舟中頻曲晏，夜後各加斟。--劉禹錫濁酒銷殘漏，絃聲間遠砧。酡顏舞長袖，密坐接華簪。--白居易持論峰巒峻，戰文矛戟森。笑言誠莫逆，造次必相箴。--劉禹錫往事應如昨，餘歡迄至今。迎君常倒屣，訪我輒攜衾。--白居易陰魄初離畢，陽光正在參。待公休一食，縱飲共狂吟。--劉禹錫,
館娃宮在舊郡西南硯石山前，瞰姑蘇臺傍有采,劉禹錫,宮館貯嬌娃，當時意大誇。豔傾吳國盡，笑入楚王家。月殿移椒壁，天花代舜華。唯餘採香徑，一帶繞山斜。,
送韋秀才道衝赴制舉,劉禹錫,驚禽一辭巢，棲息無少安。秋扇一離手，流塵蔽霜紈。故侶不可追，涼風日已寒。遠逢杜陵士，別盡平生歡。逐客無印綬，楚江多芷蘭。因居暇時遊，長鋏不復彈。閱書南軒霽，緪瑟清夜闌。萬境身外寂，一杯腹中寬。伊昔玄宗朝，冬卿冠鴛鸞。肅穆升內殿，從容領儒冠。遊夏無措詞，陽秋垂不刊。至今群玉府，學者空縱觀。世人希德門，揭若攀峰巒。之子尚明訓，鏘如振琅玕。一旦西上書，斑衣拂徵鞍。荊臺宿暮雨，漢水浮春瀾。君門起天中，多士如星攢。煙霞覆雙闕，抃舞羅千官。清漏滴銅壺，仙廚下雕槃。熒煌仰金榜，錯落濡飛翰。古來才傑士，所嗟遭時難。一鳴從此始，相望青雲端。,
奉和鄭相公以考功十弟山姜花俯賜篇詠,劉禹錫,採擷黃姜蕊，封題青瑣闈。共聞調膳日，正是退朝歸。響為纖筵發，情隨彩翰飛。故將天下寶，萬里與光輝。,
題淳于髡墓,劉禹錫,生為齊贅婿，死作楚先賢。應以客卿葬，故臨官道邊。寓言本多興，放意能合權。我有一石酒，置君墳樹前。,
和州送錢侍御自宣州幕拜官便於華州覲省,劉禹錫,五彩繡衣裳，當年正相稱。春風舊關路，歸去真多興。蘭陔行可採，蓮府猶回瞪。楊家紺幰迎，謝守瑤華贈。御街草泛灩，臺柏煙含凝。曾是平生遊，無因理歸乘。,
重送鴻舉師赴江陵謁馬逢侍御,劉禹錫,西北秋風凋蕙蘭，洞庭波上碧雲寒。茂陵才子江陵住，乞取新詩合掌看。,
監祠夕月壇書事,劉禹錫,西皞司分晝夜平，羲和停午太陰生。鏗鏘揖讓秋光裡，觀者如雲出鳳城。,
傷桃源薛道士,劉禹錫,壇邊鬆在鶴巢空，白鹿閒行舊徑中。手植紅桃千樹發，滿山無主任春風。,
思黯南墅賞牡丹,劉禹錫,偶然相遇人間世，合在增城阿姥家。有此傾城好顏色，天教晚發賽諸花。,
秋日題竇員外崇德里新居,劉禹錫,長愛街西風景閒，到君居處暫開顏。清光門外一渠水，秋色牆頭數點山。疏種碧鬆通月朗，多栽紅藥待春還。莫言堆案無餘地，認得詩人在此間。,
同樂天登棲靈寺塔,劉禹錫,步步相攜不覺難，九層雲外倚闌干。忽然笑語半天上，無限遊人舉眼看。,
杏園花下酬樂天見贈,劉禹錫,二十餘年作逐臣，歸來還見曲江春。遊人莫笑白頭醉，老醉花間有幾人。,
酬朗州崔員外與任十四兄侍御，同過鄙人舊居,劉禹錫,昔日居鄰招屈亭，楓林橘樹鷓鴣聲。一辭御苑青門去，十見蠻江白芷生。自此曾沾宣室召，如今又守闔閭城。何人萬里能相憶，同舍仙郎與外兄。,
江陵嚴司空見示與成都武相公唱和，因命同作,劉禹錫,南荊西蜀大行臺，幕府旌門相對開。名重三司平水土，威雄八陣役風雷。彩雲朝望青城起，錦浪秋經白帝來。不是郢中清唱發，誰當丞相掞天才。,
萋兮吟,劉禹錫,天涯浮雲生，爭蔽日月光。窮巷秋風起，先摧蘭蕙芳。萬貨列旗亭，恣心註明璫。名高毀所集，言巧智難防。勿謂行大道，斯須成太行。莫吟萋兮什，徒使君子傷。,
贈致仕滕庶子先輩,劉禹錫,朝服歸來晝錦榮，登科記上更無兄。壽觴每使曾孫獻，勝境長攜眾妓行。矍鑠據鞍時騁健，殷勤把酒尚多情。凌寒卻向山陰去，衣繡郎君雪裡行。,
海陽十詠·雲英潭,劉禹錫,芳幄覆雲屏，石奩開碧鏡。支流日飛灑，深處自疑瑩。潛去不見跡，清音常滿聽。有時病朝酲，來此心神醒。,
送宗密上人歸南山草堂寺，因謁河南尹白侍郎,劉禹錫,宿習修來得慧根，多聞第一卻忘言。自從七祖傳心印，不要三乘入便門。東泛滄江尋古蹟，西歸紫閣出塵喧。河南白尹大檀越，好把真經相對翻。,
贈元九侍御文石枕以詩獎之,劉禹錫,文章似錦氣如虹，宜薦華簪綠殿中。縱使涼飆生旦夕，猶堪拂拭愈頭風。,
答楊八敬之絕句,劉禹錫,飽霜孤竹聲偏切，帶火焦桐韻本悲。今日知音一留聽，是君心事不平時。,
秋夜安國觀聞笙,劉禹錫,織女分明銀漢秋，桂枝梧葉共颼飀。月露滿庭人寂寂，霓裳一曲在高樓。,
龍陽縣歌,劉禹錫,縣門白日無塵土，百姓縣前挽魚罟。主人引客登大堤，小兒縱觀黃犬怒。鷓鴣驚鳴繞籬落，橘柚垂芳照窗戶。沙平草綠見吏稀，寂歷斜陽照縣鼓。,
同樂天送河南馮尹學士,劉禹錫,可憐五馬風流地，暫輟金貂侍從才。閣上掩書劉向去，門前修刺孔融來。崤陵路靜寒無雨，洛水橋長晝起雷。共羨府中棠棣好，先於城外百花開。,
踏潮歌,劉禹錫,屯門積日無迴飆，滄波不歸成踏潮。轟如鞭石矻且搖，亙空欲駕黿鼉橋。驚湍蹙縮悍而驕，大陵高岸失岧嶢。四邊無阻音響調，揹負元氣掀重霄。介鯨得性方逍遙，仰鼻噓吸揚朱翹。海人狂顧迭相招，罽衣髽首聲嘵嘵。徵南將軍登麗譙，赤旗指麾不敢囂。翌日風回沴氣消，歸濤納納景昭昭。烏泥白沙復滿海，海色不動如青瑤。,
三鄉驛樓伏睹玄宗望女幾山詩，小臣斐然有感,劉禹錫,開元天子萬事足，唯惜當時光景促。三鄉陌上望仙山，歸作霓裳羽衣曲。仙心從此在瑤池，三清八景相追隨。天上忽乘白雲去，世間空有秋風詞。,
田順郎歌,劉禹錫,清歌不是世間音，玉殿嘗聞稱主心。唯有順郎全學得，一聲飛出九重深。,
秋螢引,劉禹錫,漢陵秦苑遙蒼蒼，陳根腐葉秋螢光。夜空寥寂金氣淨，千門九陌飛悠揚。紛綸暉映互明滅，金爐星噴鐙花發。露華洗濯清風吹，低昂不定招搖垂。高麗罘罳照珠網，斜歷璇題舞羅幌。曝衣樓上拂香裙，承露臺前轉仙掌。槐市諸生夜讀書，北窗分明辨魯魚。行子東山起徵思，中郎騎省悲秋氣。銅雀人歸自入簾，長門帳開來照淚。誰言嚮晦常自明，兒童走步嬌女爭。天生有光非自衒，遠近低昂暗中見。撮蚊妖鳥亦夜起，翅如車輪而已矣。,
憶春草,劉禹錫,憶春草，處處多情洛陽道。金谷園中見日遲，銅駝陌上迎風早。河南大君頻出難，只得池塘十步看。府門閉後滿街月，幾處遊人草頭歇。館娃宮外姑蘇臺，鬱郁芊芊撥不開。無風自偃君知否，西子裙裾曾拂來。,
樑國祠,劉禹錫,樑國三郎威德尊，女巫簫鼓走鄉村。萬家長見空山上，雨氣蒼茫生廟門。,
洛濱病臥，戶部李侍郎見惠藥物，謔以文星之,劉禹錫,隱几支頤對落暉，故人書信到柴扉。周南留滯商山老，星象如今屬少微。,
吐綬鳥詞,劉禹錫,越山有鳥翔寥廓，嗉中天綬光若若。越人偶見而奇之，因名吐綬江南知。四明天姥神仙地，朱鳥星精鍾異氣。赤玉雕成彪炳毛，紅綃翦出玲瓏翅。湖煙始開山日高，迎風吐綬盤花絛。臨波似染琅琊草，映葉疑開阿母桃。花紅草綠人間事，未若靈禽自然貴。鶴吐明珠暫報恩，鵲銜金印空為瑞。春和秋霽野花開，玩景尋芳處處來。翠幕雕籠非所慕，珠丸柘彈莫相猜。棲月啼煙凌縹緲，高林先見金霞曉。三山仙路寄遙情，刷羽揚翹欲上徵。不學碧雞依井絡，願隨青鳥向層城。太液池中有黃鵠，憐君長向高枝宿。如何一借羊角風，來聽簫韶九成曲。,
嘆水別白二十二,劉禹錫,水。至清，盡美。從一勺，至千里。利人利物，時行時止。道性淨皆然，交情淡如此。君遊金谷堤上，我在石渠署裡。兩心相憶似流波，潺湲日夜無窮已。,
寄唐州楊八歸厚,劉禹錫,淮安古地擁州師，畫角金饒旦夕吹。淺草遙迎鷫鸘馬，春風亂颭辟邪旗。謫仙年月今應滿，戇諫聲名眾所知。何況遷喬舊同伴，一雙先入鳳凰池。,
相和歌辭·阿嬌怨,劉禹錫,望見葳蕤舉翠華，試開金屋掃庭花。須臾宮女傳來信，雲幸平陽公主家。,
酬浙東李侍郎越州春晚即事長句,劉禹錫,越中藹藹繁華地，秦望峰前禹穴西。湖草初生邊雁去，山花半謝杜鵑啼。青油晝卷臨高閣，紅旆晴翻繞古堤。明日漢庭徵舊德，老人爭出若耶溪。,
和牛相公雨後寓懷見示,劉禹錫,金火交爭正抑揚，蕭蕭飛雨助清商，曉看紈扇恩情薄，夜覺紗燈刻數長。樹上早蟬才發響，庭中百草已無光。當年富貴亦惆悵，何況悲翁發似霜。,
再經故元九相公宅池上作,劉禹錫,故池春又至，一到一傷情。雁鶩群猶下，蛙螟衣已生。竹叢身後長，臺勢雨來傾。六尺孤安在，人間未有名。,
懷妓,劉禹錫,玉釵重合兩無緣，魚在深潭鶴在天。得意紫鸞休舞鏡，能言青鳥罷銜箋。金盆已覆難收水，玉軫長拋不續絃。若向蘼蕪山下過，遙將紅淚灑窮泉。鸞飛遠樹棲何處，鳳得新巢想稱心。紅壁尚留香漠漠，碧雲初斷信沉沉。情知點汙投泥玉，猶自經營買笑金。從此山頭似人石，丈夫形狀淚痕深。但曾行處遍尋看，雖是生離死一般。買笑樹邊花已老，畫眉窗下月猶殘。雲藏巫峽音容斷，路隔星橋過往難。莫怪詩成無淚滴，盡傾東海也須幹。三山不見海沉沉，豈有仙蹤更可尋。青鳥去時雲路斷，姮娥歸處月宮深。紗窗遙想春相憶，書幌誰憐夜獨吟。料得夜來天上鏡，只應偏照兩人心。,
魚復江中,劉禹錫,扁舟盡室貧相逐，白髮藏冠鑷更加。遠水自澄終日綠，晴林長落過春花。客情浩蕩逢鄉語，詩意留連重物華。風檣好住貪程去，斜日青帘背酒家。,
相和歌辭·團扇郎,劉禹錫,團扇復團扇，奉君清暑殿。秋風入庭樹，從此不相見。上有乘鸞女，蒼蒼蟲網遍。明年入懷袖，別是機中練。,
早秋送臺院楊侍御歸朝,劉禹錫,仙署棣華春，當時已絕倫。今朝丹闕下，更入白眉人。重振高陽族，分居要路津。一門科第足，五府辟書頻。鷙鳥得秋氣，法星懸火旻。聖朝寰海靜，所至不埋輪。,
贈樂天,劉禹錫,一別舊遊盡，相逢俱涕零。在人雖晚達，於樹似冬青。痛飲連宵醉，狂吟滿坐聽。終期拋印綬，共佔少微星。,
送令狐相公自僕射出鎮南樑,劉禹錫,夏木正陰成，戎裝出帝京。沾襟辭闕淚，回首別鄉情。雲樹褒中路，風煙漢上城。前旌轉谷去，後騎踏橋聲。久領鴛行重，無嫌虎綬輕。終提一麾去，再入福蒼生。,
雜曲歌辭·紀南歌,劉禹錫,風煙紀南城，塵土荊門路。天寒獵獸者，走上樊姬墓。,
海陽湖別浩初師,劉禹錫,近郭看殊境，獨遊常鮮歡。逢君駐緇錫，觀貌稱林巒。湖滿景方霽，野香春未闌。愛泉移席近，聞石輟棋看。風止鬆猶韻，花繁露未乾。橋形出樹曲，巖影落池寒。別路千嶂裡，詩情暮雲端。他年買山處，似此得隳官。,
答樂天見憶,劉禹錫,與老無期約，到來如等閒。偏傷朋友盡，移興子孫間。筆底心無毒，杯前膽不豩。唯餘憶君夢，飛過武牢關。,
晚歲登武陵城顧望水陸悵然有作,劉禹錫,星象承烏翼，蠻陬想犬牙。俚人祠竹節，仙洞閉桃花。城基歷漢魏，江源自賨巴。華表廖王墓，菜地黃瓊家。霜輕菊秀晚，石淺水紋斜。樵音繞故壘，汲路明寒沙。凊風稍改葉，盧橘始含葩。野橋過驛騎，叢祠發迥笳。跳鱗避舉網，倦鳥寄行楂。路塵高出樹，山火遠連霞。夕曛轉赤岸，浮靄起蒼葭。軋軋渡水槳，連連赴林鴉。叫閽道非遠，賜環期自賒。孤臣本危涕，喬木在天涯。,
令狐相公俯贈篇章斐然仰謝,劉禹錫,鄂渚臨流別，梁園衝雪來。旅愁隨凍釋，歡意待花開。城曉烏頻起，池春雁欲回。飲和心自醉，何必管絃催。,
酬令狐相公雪中游玄都見憶,劉禹錫,好雪動高情，心期在玉京。人披鶴氅出，馬踏象筵行。照耀樓臺變，淋漓鬆桂清。玄都留五字，使入步虛聲。,
和令狐相公南齋小宴聽阮咸,劉禹錫,阮巷久蕪沉，四弦有遺音。雅聲發蘭室，遠思含竹林。座絕眾賓語，庭移芳樹陰。飛觴助真氣，寂聽無流心。影似白團扇，調諧朱弦琴。一毫不平意，幽怨古猶今。,
酬太原令狐相公見寄,劉禹錫,書信來天外，瓊瑤滿匣中。衣冠南渡遠，旌節北門雄。鶴唳華亭月，馬嘶榆塞風。山川幾千裡，惟有兩心同。,
酬令狐相公庭前白菊花謝偶書所懷見寄,劉禹錫,數叢如雪色，一旦冒霜開。寒蕊差池落，清香斷續來。思深含別怨，芳謝惜年催。千里難同賞，看看又早梅。,
酬令狐相公杏園花下飲有懷見寄,劉禹錫,年年曲江望，花發即經過。未飲心先醉，臨風思倍多。三春看又盡，兩地欲如何。日望長安道，空成勞者歌。,
令狐相公見示，題洋州崔侍郎宅雙木瓜花頃接,劉禹錫,金牛蜀路遠，玉樹帝城春。榮耀生華館，逢迎欠主人。簾前疑小雪，牆外麗行塵。來去皆回首，情深是德鄰。,
將之官留辭裴令公留守,劉禹錫,祖帳臨伊水，前旌指渭河。風煙裡數少，雲雨別情多。重疊受恩久，邅回如命何。東山與東閣，終異再經過。,
秋晚病中樂天以詩見問力疾奉酬,劉禹錫,耳虛多聽遠，展轉晨雞鳴。一室背燈臥，中宵掃葉聲。蘭芳經雨敗，鶴病得秋輕。肯踏衡門草，唯應是友生。,
相和歌辭·採菱行,劉禹錫,白馬湖平秋日光，紫菱如錦綵鸞翔。盪舟遊女滿中央，採菱不顧馬上郎。爭多逐勝紛相向，時轉蘭橈破輕浪。長鬟弱袂動參差，釵影釧文浮蕩漾。笑語哇咬顧晚暉，蓼花綠岸扣舷歸。歸來共到市橋步，野蔓系船萍滿衣。家家竹樓臨廣陌，下有連檣多估客。攜觴薦芰夜經過，醉踏大堤相應歌。屈平祠下沅江水，月照寒波白煙起。一曲南音此地聞，長安北望三千里。,
莫瑤歌,劉禹錫,莫瑤自生長，名字無符籍。市易雜鮫人，婚姻通木客。星居佔泉眼，火種開山脊。夜渡千仞谿，含沙不能射。,
牛相公林亭雨後偶成,劉禹錫,飛雨過池閣，浮光生草樹。新竹開粉奩，初蓮爇香注。野花無時節，水鳥自來去。若問知境人，人間第一處。,
和李相公平泉潭上喜見初月,劉禹錫,家山見初月，林壑悄無塵。幽境此何夕，清光如為人。潭空破鏡入，風動翠蛾嚬。會向瑣窗望，追思伊洛濱。,
送春曲三首,劉禹錫,春向晚，春晚思悠哉。風雲日已改，花葉自相催。漠漠空中去，何時天際來。春已暮，冉冉如人老，映葉見殘花，連天是青草。可憐桃與李，從此同桑棗。春景去，此去何時回。遊人千萬恨，落日上高臺。寂寞繁花盡，流鶯歸莫來。,
罷郡姑蘇北歸渡揚子津,劉禹錫,幾歲悲南國，今朝賦北征。歸心渡江勇，病體得秋輕。海闊石門小，城高粉堞明。金山舊遊寺，過岸聽鐘聲。故國荒臺在，前臨震澤波。綺羅隨世盡，麋鹿古時多。築用金鎚力，摧因石鼠窠。昔年雕輦路，唯有采樵歌。,
搗衣曲,劉禹錫,爽砧應秋律，繁杵含悽風。一一遠相續，家家音不同。戶庭凝露清，伴侶明月中。長裾委襞積，輕珮垂璁瓏。汗餘衫更馥，鈿移麝半空。報寒驚邊雁，促思聞候蟲。天狼正芒角，虎落定相攻。盈篋寄何處，徵人如轉蓬。,
觀雲篇,劉禹錫,興雲感陰氣，疾足如見機。晴來意態行，有若功成歸。蔥蘢含晚景，潔白凝秋暉。夜深度銀漢，漠漠仙人衣。,
養鷙詞,劉禹錫,養鷙非玩形，所資擊鮮力。少年昧其理，日日哺不息。探雛網黃口，旦暮有餘食。寧知下韝時，翅重飛不得。毰毸止林表，狡兔自南北。飲啄既已盈，安能勞羽翼。,
送惟良上人,劉禹錫,高齋灑寒水，是夕山僧至。玄牝無關鎖，瓊書舍文字。燈明香滿室，月午霜凝地。語到不言時，世間人盡睡。,
觀柘枝舞二首,劉禹錫,胡服何葳蕤，仙仙登綺墀。神飆獵紅蕖，龍燭映金枝。垂帶覆纖腰，安鈿當嫵眉。翹袖中繁鼓，傾眸溯華榱。燕秦有舊曲，淮南多冶詞。欲見傾城處，君看赴節時。山雞臨清鏡，石燕赴遙津。何如上客會，長袖入華裀。體輕似無骨，觀者皆聳神。曲盡回身處，層波猶注人。,
臺城懷古,劉禹錫,清江悠悠王氣沉，六朝遺事何處尋。宮牆隱嶙圍野澤，鸛鶂夜鳴秋色深。,
李賈二大諫拜命後寄楊八壽州,劉禹錫,諫省新登二直臣，萬方驚喜捧絲綸。則知天子明如日，肯放淮南高臥人。,
與歌童田順郎,劉禹錫,天下能歌御史娘，花前葉底奉君王。九重深處無人見，分付新聲與順郎。,
聞韓賓擢第歸覲，以詩美之，兼賀韓十五曹長,劉禹錫,零陵香草滿郊坰，丹穴雛飛入翠屏。孝若歸來成畫贊，孟陽別後有山銘。蘭陔舊地花才結，桂樹新枝色更青。為報儒林丈人道，如今從此鬢星星。,
有獺吟,劉禹錫,有獺得嘉魚，自謂天見憐。先祭不敢食，捧鱗望青玄。人立寒沙上，心專眼悁悁。漁翁以為妖，舉塊投其咽。呼兒貫魚歸，與獺同烹煎。關關黃金鶚，大翅搖江煙。下見盈尋魚，投身擘洪連。攫拏隱鱗去，哺雛林嶽巔。鴟烏欲伺隙，遙噪莫敢前。長居青雲路，彈射無由緣。何地無江湖，何水無鮪鱣。天意不宰割，菲祭徒虔虔。空餘知禮重，載在淹中篇。,
寄楊虢州與之舊姻,劉禹錫,避地江湖知幾春，今來本郡擁朱輪。阮郎無復裡中舊，楊僕卻為關外人。各系一官難命駕，每懷前好易沾巾。玉城山裡多靈藥，擺落功名且養神。,
贈李司空妓,劉禹錫,高髻雲鬟宮樣妝，春風一曲杜韋娘。司空見慣渾閒事，斷盡蘇州刺史腸。,
和西川李尚書傷孔雀及薛濤之什,劉禹錫,玉兒已逐金鐶葬，翠羽先隨秋草萎。唯見芙蓉含曉露，數行紅淚滴清池。,
尉遲郎中見示自南遷牽復卻至洛城東舊居之作,劉禹錫,曾遭飛語十年謫，新受恩光萬里還。朝服不妨遊洛浦，郊園依舊看嵩山。竹含天籟清商樂，水繞庭臺碧玉環。留作功成退身地，如今只是暫時閒。,
有所嗟二首,劉禹錫,庾令樓中初見時，武昌春柳似腰肢。相逢相笑盡如夢，為雨為雲今不知。鄂渚濛濛煙雨微，女郎魂逐暮雲歸。只應長在漢陽渡，化作鴛鴦一隻飛。,
劉駙馬水亭避暑,劉禹錫,千竿竹翠數蓮紅，水閣虛涼玉簟空。琥珀盞紅疑漏酒，水晶簾瑩更通風。賜冰滿碗沉朱實，法饌盈盤覆碧籠。盡日逍遙避煩暑，再三珍重主人翁。,
哭呂衡州，時予方謫居,劉禹錫,一夜霜風凋玉芝，蒼生望絕士林悲。空懷濟世安人略，不見男婚女嫁時。遺草一函歸太史，旅墳三尺近要離。朔方徙歲行當滿，欲為君刊第二碑。,
陽山廟觀賽神,劉禹錫,漢家都尉舊徵蠻，血食如今配此山，曲蓋幽深蒼檜下，洞簫愁絕翠屏間。荊巫脈脈傳神語，野老娑娑起醉顏。日落風生廟門外，幾人連蹋竹歌還。,
答裴令公雪中訝白二十二與諸公不相訪之什,劉禹錫,玉樹瓊樓滿眼新，的知開閤待諸賓。遲遲未去非無意，擬作梁園坐右人。,
贈日本僧智藏,劉禹錫,浮杯萬里過滄溟，遍禮名山適性靈。深夜降龍潭水黑，新秋放鶴野田青。身無彼我那懷土，心會真如不讀經。為問中華學道者，幾人雄猛得寧馨。,
送元簡上人適越,劉禹錫,孤雲出岫本無依，勝境名山即是歸。久向吳門遊好寺，還思越水洗塵機。浙江濤驚獅子吼，稽嶺峰疑靈鷲飛。更入天台石橋去，垂珠璀璨拂三衣。,
答張侍御賈喜再登科後，自洛赴上都贈別,劉禹錫,又被時人寫姓名，春風引路入京城。知君憶得前身事，分付鶯花與後生。,
和滑州李尚書上巳憶江南禊事,劉禹錫,白馬津頭春日遲，沙州歸雁拂旌旗。柳營唯有軍中戲，不似江南三月時。,
和樂天南園試小樂,劉禹錫,閒步南園煙雨晴，遙聞絲竹出牆聲。欲拋丹筆三川去，先教清商一部成。花木手栽偏有興，歌詞自作別生情。多才遇景皆能詠，當日人傳滿鳳城。,
送裴處士應制舉詩,劉禹錫,裴生久在風塵裡，氣勁言高少知己。注書曾學鄭司農，歷國多於孔夫子。往年訪我到連州，無窮絕境終日遊。登山雨中試蠟屐，入洞夏裡披貂裘。白帝城邊又相遇，斂翼三年不飛去。忽然結束如秋蓬，自稱對策明光宮。人言策中說何事，掉頭不答看飛鴻。彤庭翠鬆迎曉日，鳳銜金榜雲間出。中貴腰鞭立傾酒，宰臣委佩觀搖筆。古稱射策如彎弧，一發偶中何時無。由來草澤無忌諱，努力滿挽當亨衢。憶得當年識君處，嘉禾驛後聯牆住。垂鉤釣得王餘魚，踏芳共登蘇小墓。此事今同夢想間，相看一笑且開顏。老大希逢舊鄰里，為君扶病到方山。,
城西行,劉禹錫,城西簇簇三叛族，叛者為誰蔡吳蜀。中使提刀出禁來，九衢車馬轟如雷。臨刑與酒杯未覆，讎家白官先請肉。守吏能然董卓臍，飢烏來覘桓玄目。城西人散泰階平，雨洗血痕春草生。,
夜聞商人船中箏,劉禹錫,大艑高帆一百尺，新聲促柱十三絃。揚州市裡商人女，來佔江西明月天。,
雜曲歌辭·紇那曲,劉禹錫,楊柳鬱青青，竹枝無限情。同郎一回顧，聽唱紇那聲。踏曲興無窮，調同詞不同。願郎千萬壽，長作主人翁。,
故洛城古牆,劉禹錫,粉落椒飛知幾春，風吹雨灑旋成塵。莫言一片危基在，猶過無窮來往人。,
和浙西李大夫霜夜對月，聽小童吹觱篥歌，依,劉禹錫,海門雙青暮煙歇，萬頃金波湧明月。侯家小兒能觱篥，對此清光天性發。長江凝練樹無風，瀏慄一聲霄漢中。涵胡畫角怨邊草，蕭瑟清蟬吟野叢。衝融頓挫心使指，雄吼如風轉如水。思婦多情珠淚垂，仙禽欲舞雙翅起。郡人寂聽衣滿霜，江城月斜樓影長。才驚指下繁韻息，已見樹杪明星光。謝公高齋吟激楚，戀闕心同在羈旅。一奏荊人白雪歌，如聞雒客扶風鄔。吳門水驛按山陰，文字殷勤寄意深。欲識陽陶能絕處，少年榮貴道傷心。,
淮陰行,劉禹錫,何物令儂羨，羨郎船尾燕。銜泥趁檣竿，宿食長相見。,
送河南皇甫少尹赴絳州,劉禹錫,祖帳臨周道，前旌指晉城。午橋群吏散，亥字老人迎。詩酒同行樂，別離方見情。從此洛陽社，吟詠屬書生。,
送深法師遊南嶽,劉禹錫,師在白雲鄉，名登善法堂。十方傳句偈，八部會壇場。飛錫無定所，寶書留舊房。唯應銜果雁，相送至衡陽。,
經東都安國觀九仙公主舊院作,劉禹錫,仙院御溝東，今來事不同。門開青草日，樓閉綠楊風。將犬昇天路，披雲赴月宮。武皇曾駐蹕，親問主人翁。,
學阮公體,劉禹錫,少年負志氣，通道不從時。只言繩自知，安知室可欺？百勝難慮敵，三折乃良醫。人生不失意，焉能慕知己？,
步出武陵東亭臨江寓望,劉禹錫,鷹至感風候，霜餘變林麓。孤帆帶日來，寒江轉沙曲。戍搖旗影動，津晚櫓聲促。月上彩霞收，漁歌遠相續。,
宿誠禪師山房題贈二首,劉禹錫,宴坐白雲端，清江直下看。來人望金剎，講席繞香壇。虎嘯夜林動，鼉鳴秋澗寒。眾音徒起滅，心在淨中觀。不出孤峰上，人間四十秋。視身如傳舍，閱世似東流。法為因緣立，心從次第修。中宵問真偈，有住是吾憂。,
酬太原狄尚書見寄,劉禹錫,家聲烜赫冠前賢，時望穹崇鎮北邊。身上官銜如座主，幕中譚笑取同年。幽並俠少趨鞭弭，燕趙佳人奉管絃。仍把天兵書號筆，遠題長句寄山川。,
傷丘中丞,劉禹錫,鄴下殺才子，蒼茫冤氣凝。枯楊映漳水，野火上西陵。馬鬣今無所，龍門昔共登。何人為弔客，唯是有青蠅。,
麻姑山,劉禹錫,曾遊仙跡見豐碑，除卻麻姑更有誰。雲蓋青山龍臥處，日臨丹洞鶴歸時。霜凝上界花開晚，月冷中天果熟遲。人到便須拋世事，稻田還擬種靈芝。,
自江陵沿流道中,劉禹錫,三千三百西江水，自古如今要路津。月夜歌謠有漁父，風天氣色屬商人。沙村好處多逢寺，山葉紅時覺勝春。行到南朝征戰地，古來名將盡為神。,
別夔州官吏,劉禹錫,三年楚國巴城守，一去揚州揚子津。青帳聯延喧驛步，白頭俯傴到江濱。巫山暮色常含雨，峽水秋來不恐人。惟有九歌詞數首，裡中留與賽蠻神。,
送陸侍御歸淮南使府五韻,劉禹錫,江左重詩篇，陸生名久傳。鳳城來已熟，羊酪不嫌羶。歸路芙蓉府，離堂玳瑁筵。泰山呈臘雪，隋柳布新年。曾忝揚州薦，因君達短箋。,
和樂天誚失婢榜者,劉禹錫,把鏡朝猶在，添香夜不歸。鴛鴦拂瓦去，鸚鵡透籠飛。不逐張公子，即隨劉武威。新知正相樂，從此脫青衣。,
罷郡歸洛陽寄友人,劉禹錫,遠謫年猶少，初歸鬢已衰。門閒故吏去，室靜老僧期。不見蜘蛛集，頻為佝僂欺。穎微囊未出，寒甚谷難吹。濩落唯心在，平生有己知。商歌夜深後，聽者竟為誰。,
和汴州令狐相公到鎮改月偶書所懷,劉禹錫,受脤新樑苑，和羹舊傅巖。援毫動星宿，垂釣取韜鈐。赫奕三川至，歡呼百姓瞻。綠油貔虎擁，青紙鳳凰銜。外壘曾無警，中廚亦罷監。推誠人自服，去殺令逾嚴。赳赳容皆飾，幡幡口盡鉗。為兄憐庾翼，選婿得蕭鹹。鬱倔咽喉地，駢臻水陸兼。度橋鳴紺幰，入肆颺雲帆。端月當中氣，東風應遠佔。管絃喧夜景，燈燭掩寒蟾。酒每傾三雅，書能發百函。詞人羞布鼓，遠客獻貂襜。歌榭白團扇，舞筵金縷衫。旌旗遙一簇，舄履近相攙。花樹當朱閣，晴河逼翠簾。衣風飄靉靆，燭淚滴巉巖。玉斝虛頻易，金爐暖更添。映鐶窺豔豔，隔袖見纖纖。謝傅何由接，桓伊定不凡。應憐郡齋老，旦夕鑷霜髯。,
和令狐相公謝太原李侍中寄蒲桃,劉禹錫,珍果出西域，移根到北方。昔年隨漢使，今日寄樑王。上相芳緘至，行臺綺席張。魚鱗含宿潤，馬乳帶殘霜。染指鉛粉膩，滿喉甘露香。醞成十日酒，味敵五雲漿。咀嚼停金盞，稱嗟響畫堂。慚非末至客，不得一枝嘗。,
酬令狐相公秋懷見寄,劉禹錫,寂寞蟬聲靜，差池燕羽回。秋風憐越絕，朔氣想臺駘。相去數千裡，無因同一杯。殷勤望飛雁，新自塞垣來。,
三月三日與樂天及河南李尹奉陪裴令公泛洛禊,劉禹錫,洛下今修禊，群賢勝會稽。盛筵陪玉鉉，通籍盡金閨。波上神仙妓，岸傍桃李蹊。水嬉如鷺振，歌響雜鶯啼。歷覽風光好，沿洄意思迷。棹歌能儷曲，墨客競分題。翠幄連雲起，香車向道齊。人誇綾步障，馬惜錦障泥。塵暗宮牆外，霞明苑樹西。舟形隨鷁轉，橋影與虹低。川色晴猶遠，烏聲暮欲棲。唯餘踏青伴，待月魏王堤。,
和令狐相公春早朝回鹽鐵使院中作,劉禹錫,柳動御溝清，威遲堤上行。城隅日未過，山色雨初晴。鶯避傳呼起，花臨府署明。簿書盈几案，要自有高情。,
浙西李大夫述夢四十韻，並浙東元相公酬和，,劉禹錫,位是才能取，時因際會遭。羽儀呈鸑鷟，鋩刃試豪曹。洛下推年少，山東許地高。門承金鉉鼎，家有玉璜韜。海浪扶鵬翅，天風引驥髦。便知蓬閣閟，不識魯衣褒。興發春塘草，魂交益部刀。形開猶抱膝，燭盡遽揮毫。昔仕當初筮，逢時詠載橐。懷鉛辨蟲蠹，染素學鵝毛。車騎方休汝，歸來欲效陶。南臺資謇諤，內署選風騷。羽化如乘鯉，樓居舊冠鰲。美香焚溼麝，名果賜幹萄。議赦蠅棲筆，邀歌蟻泛醪。代言無所戲，謝表自稱叨。蘭焰凝芳澤，芝泥瑩玉膏。對頻聲價出，直久夢魂勞。草詔令歸馬，批章答獻獒。銀花懸院榜，翠羽映簾絛。諷諫欣然納，奇觚率爾操。禁中時諤諤，天下免忉忉。左顧龜成印，雙飛鵠織袍。謝賓緣地密，潔己是心豪。五日思歸沐，三春羨眾邀。茶爐依綠筍，棋局就紅桃。溟海桑潛變，陰陽炭暗熬。仙成脫屣去，臣戀捧弓號。建節辭烏柏，宣風看鷺濤。土山京口峻，鐵甕郡城牢。曲島花千樹，官池水一篙。鶯來和絲管，雁起拂麾旄。宛轉傾羅扇，迴旋墮玉搔。罰籌長豎纛，觥盞樣如舠。山是千重障，江為四面濠。臥龍曾得雨，孤鶴尚鳴皋。劍用雄開匣，弓閒蟄受弢。鳳姿嘗在竹，鷃羽不離蒿。吳越分雙鎮，東西接萬艘。今朝比潘陸，江海更滔滔。,
順陽歌,劉禹錫,朝辭官軍驛，前望順陽路。野水齧荒墳，秋蟲鏤宮樹。曾聞天寶末，胡馬西南騖。城守魯將軍，拔城從此去。,
度桂嶺歌,劉禹錫,桂陽嶺，下下復高高。人稀鳥獸駭，地遠草木豪。寄言遷金子，知餘歌者勞。,
和重題,劉禹錫,林端落照盡，湖上遠嵐清。水榭芝蘭室，仙舟魚鳥情。人琴久寂寞，煙月若平生。一泛釣璜處，再吟鏘玉聲。,
鄂渚留別李二十一表臣大夫,劉禹錫,高檣起行色，促柱動離聲。欲問江深淺，應如遠別情。,
華清詞,劉禹錫,日出驪山東，裴回照溫泉。樓臺影玲瓏，稍稍開白煙。言昔太上皇，常居此祈年。風中聞清樂，往往來列仙。翠華入五雲，紫氣歸上玄。哀哀生人淚，泣盡弓劍前。聖道本自我，凡情徒顒然。小臣感玄化，一望青冥天。,
出鄂州界懷錶臣二首,劉禹錫,離席一揮杯，別愁今尚醉。遲遲有情處，卻恨江帆駛。夢覺疑連榻，舟行忽千里。不見黃鶴樓，寒沙雪相似。,
和遊房公舊竹亭聞琴絕句,劉禹錫,尚有竹間路，永無綦下塵。一聞流水曲，重憶餐霞人。,
鶗鴂吟,劉禹錫,朝陽有鳴鳳，不聞千萬祀。鶗鴂催眾芳，晨間先入耳。秋風白露晞，從是爾啼時。如何上春日，唧唧滿庭飛。,
謝宣州崔相公賜馬,劉禹錫,浮雲金絡膝，昨日別朱輪。銜草如懷戀，嘶風尚意頻。曾將比君子，不是換佳人。從此西歸路，應容躡後塵。,
別友人後得書因以詩贈,劉禹錫,前時送君去，揮手青門橋。路轉不相見，猶聞馬蕭蕭。今得出關書，行程日已遙。春還遲君至，共結芳蘭苕。,
送渾大夫赴豐州,劉禹錫,鳳銜新詔降恩華，又見旌旗出渾家。故吏來辭辛屬國，精兵願逐李輕車。氈裘君長迎風馭，錦帶酋豪踏雪衙。其奈明年好春日，無人喚看牡丹花。,
調瑟詞,劉禹錫,調瑟在張弦，弦平音自足。朱弦二十五，缺一不成曲。美人愛高張，瑤軫再三促。上弦雖獨響，下應不相屬。日暮聲未和，寂寥一枯木。卻顧膝上弦，流淚難相續。,
元和甲午歲詔書盡徵江湘逐客，餘自武陵赴京,劉禹錫,雷雨江山起臥龍，武陵樵客躡仙蹤。十年楚水楓林下，今夜初聞長樂鍾。,
詠古二首有所寄,劉禹錫,車音想轔轔，不見綦下塵。可憐平陽第，歌舞嬌青春。金屋容色在，文園詞賦新。一朝復得幸，應知失意人。寂寥照鏡臺，遺基古南陽。真人昔來遊，翠鳳相隨翔。目成在桑野，志遂貯椒房。豈無三千女，初心不可忘。,
美溫尚書鎮定興元以詩寄賀,劉禹錫,旌旗入境犬無聲，戮盡鯨鯢漢水清。從此世人開耳目，始知名將出書生。,
朗州竇員外見示與澧州元郎中郡齋贈答長句二,劉禹錫,鴛鷺差池出建章，彩旗朱戶蔚相望。新恩共理犬牙地，昨日同含雞舌香。白芷江邊分驛路，山桃蹊外接甘棠。應憐一罷金閨籍，枉渚逢春十度傷。,
碧澗寺見元九侍御和展上人詩，有三生之句因,劉禹錫,廊下題詩滿壁塵，塔前松樹已皴鱗。古來唯有王文度，重見平生竺道人。,
和裴相公傍水閒行,劉禹錫,為愛逍遙第一篇，時時閒步賞風煙。看花臨水心無事，功業成來二十年。,
憶樂天,劉禹錫,尋常相見意殷勤，別後相思夢更頻。每遇登臨好風景，羨他天性少情人。,
醉答樂天,劉禹錫,洛城洛城何日歸，故人故人今轉稀。莫嗟雪裡暫時別，終擬雲間相逐飛。,
廟庭偃松詩,劉禹錫,勢軋枝偏根已危，高情一見與扶持。忽從憔悴有生意，卻為離披無俗姿。影入巖廊行樂處，韻含天籟宿齋時。謝公莫道東山去，待取陰成滿鳳池。,
城內花園頗曾遊玩，令公居守亦有素期，適春,劉禹錫,樓下芳園最佔春，年年結侶採花頻。繁霜一夜相撩治，不似佳人似老人。,
赴連州途經洛陽，諸公置酒相送，張員外賈以,劉禹錫,謫在三湘最遠州，邊鴻不到水南流。如今暫寄樽前笑，明日辭君步步愁。,
海陽十詠·蒙池,劉禹錫,瀠渟幽壁下，深淨如無力。風起不成文，月來同一色。地靈草木瘦，人遠煙霞逼。往往疑列仙，圍棋在巖側。,
白舍人自杭州寄新詩，有柳色春藏蘇小家之句,劉禹錫,錢塘山水有奇聲，暫謫仙官領百城。女妓還聞名小小，使君誰許喚卿卿。鰲驚震海風雷起，蜃鬥噓天樓閣成。莫道騷人在三楚，文星今向鬥牛明。,
酬元九院長自江陵見寄,劉禹錫,無事尋花至仙境，等閒栽樹比封君。金門通籍真多士，黃紙除書每日聞。,
重寄絕句,劉禹錫,淮西既是平安地，鴉路今無羽檄飛。聞道唐州最清靜，戰場耕盡野花稀。,
楚州開元寺北院枸杞臨井繁茂可觀，群賢賦詩,劉禹錫,僧房藥樹依寒井，井有香泉樹有靈。翠黛葉生籠石甃，殷紅子熟照銅瓶。枝繁本是仙人杖，根老新成瑞犬形。上品功能甘露味，還知一勺可延齡。,
闕下待傳點呈諸同舍,劉禹錫,禁漏晨鐘聲欲絕，旌旗組綬影相交。殿含佳氣當龍首，閣倚晴天見鳳巢。山色蔥籠丹檻外，霞光泛灩翠鬆梢。多慚再入金門籍，不敢為文學解嘲。,
澤宮詩,劉禹錫,秩秩澤宮，有的維鵠。祁祁庶士，於以幹祿。彼鵠斯微，若止若翔。千里之差，起於毫芒。我矢既直，我弓既良，依於高墉，因我不臧。高墉伊何，維器與時。視之以心，誰謂鵠微。,
吳方之見示獨酌小醉首篇，樂天續有酬答，皆,劉禹錫,閒門共寂任張羅，靜室同虛養太和。塵世歡娛開意少，醉鄉風景獨遊多。散金疏傅尋常樂，枕麴劉生取次歌。計會雪中爭挈榼，鹿裘鶴氅遞相過。,
和思黯憶南莊見示,劉禹錫,丞相新家伊水頭，智囊心匠日增修。化成池沼無痕跡，奔走清波不自由。臺上看山徐舉酒，潭中見月慢回舟。從來天下推尤物，合屬人間第一流。,
酬皇甫十少尹暮秋久雨喜晴有懷見示,劉禹錫,雨餘獨坐捲簾帷，便得詩人喜霽詩。搖落從來長年感，慘舒偏是病身知。掃開雲霧呈光景，流盡潢汙見路岐。何況菊香新酒熟，神州司馬好狂時。,
早秋集賢院即事,劉禹錫,金數已三伏，火星正西流。樹含秋露曉，閣倚碧天秋。灰琯應新律，銅壺添夜籌。商飆從朔塞，爽氣入神州。蕙草香書殿，愧花點御溝。山明真色見，水靜濁煙收。早歲忝華省，再來成白頭。幸依群玉府，末路尚瀛洲。,
和令狐相公郡齋對紫薇花,劉禹錫,明麗碧天霞，丰茸紫綬花。香聞荀令宅，豔入孝王家。幾歲自榮樂，高情方嘆嗟。有人移上苑，猶足佔年華。,
令狐相公頻示新什，早春南望遐想漢中，因抒,劉禹錫,軍城臨漢水，旌旆起春風。遠思見江草，歸心看塞鴻。野花沿古道，新葉映行宮。惟有詩兼酒，朝朝兩不同。,
酬令狐相公新蟬見寄,劉禹錫,相去三千里，聞蟬同此時。清吟曉露葉，愁噪夕陽枝。忽爾絃斷絕，俄聞管參差。洛橋碧雲晚，西望佳人期。,
送僧方及南謁柳員外,劉禹錫,昔事廬山遠，精舍虎溪東。朝陽照瀑水，樓閣虹霓中。騁望羨遊雲，振衣若秋蓬。舊房閉鬆月，遠思吟江風。古寺曆頭陀，奇峰扳祝融。南登小桂嶺，卻望歸塞鴻。衣裓貯文章，自言學雕蟲。搶榆念陵厲，覆簣圖穹崇。遠郡多暇日，有詩訪禪宮。石門聳峭絕，竹院含空濛。幽響滴巖溜，晴芳飄野叢。海雲懸颶母，山果屬狙公。忽憶吳興郡，白蘋正蔥蘢。願言挹風采，邈若窺華嵩。桂水夏瀾急，火山宵焰紅。三衣濡菌露，一錫飛煙空。勿謂翻譯徒，不為文雅雄。古來賞音者，燋爨得孤桐。,
送義舟師卻還黔南,劉禹錫,黔江秋水浸雲霓，獨泛慈航路不迷。猿狖窺齋林葉動，蛟龍聞咒浪花低。如蓮半偈心常悟，問菊新詩手自攜。常說摩圍似靈鷲，卻將山屐上丹梯。,
代靖安佳人怨二首,劉禹錫,寶馬鳴珂踏曉塵，魚文匕首犯車茵。適來行哭里門外，昨夜華堂歌舞人。秉燭朝天遂不回，路人彈指望高臺。牆東便是傷心地，夜夜流螢飛去來。,
祕書崔少監見示墜馬長句，因而和之,劉禹錫,麟臺少監舊仙郎，洛水橋邊墜馬傷。塵汙腰間青襞綬，風飄掌下紫遊繮。上車著作應來問，折臂三公定送方。猶賴德全如醉者，不妨吟詠入篇章。,
後梁宣明二帝碑堂下作,劉禹錫,玉馬朝周從此辭，園陵寂寞對豐碑。千行宰樹荊州道，暮雨蕭蕭聞子規。,
洛中酬福建陳判官見贈,劉禹錫,潦倒聲名擁腫材，一生多故苦邅回。南宮舊籍遙相管，東洛閒門晝未開。靜對道流論藥石，偶逢詞客與瓊瑰。怪君近日文鋒利，新向延平看劍來。,
題王郎中宣義裡新居,劉禹錫,愛君新買街西宅，客到如遊鄠杜間。雨後退朝貪種樹，申時出省趁看山。門前巷陌三條近，牆內池亭萬境閒。見擬移居作鄰里，不論時節請開關。,
寄贈小樊,劉禹錫,花面丫頭十三四，春來綽約向人時。終須買取名春草，處處將行步步隨。,
吟樂天自問愴然有作,劉禹錫,親友關心皆不見，風光滿眼倍傷神。洛陽城裡多池館，幾處花開有主人。,
哭龐京兆,劉禹錫,俊骨英才氣褎然，策名飛步冠群賢。逢時已自致高位。得疾還因倚少年。天上別歸京兆府，人間空數茂陵阡。今朝繐帳哭君處，前日見鋪歌舞筵。,
酬思黯代書見戲,劉禹錫,官冷如漿病滿身，凌寒不易過天津。少年留取多情興，請待花時作主人。,
廣宣上人寄在蜀與韋令公唱和詩卷，因以令公,劉禹錫,碧雲佳句久傳芳，曾向成都住草堂。振錫常過長者宅，披衣猶帶令公香。一時風景添詩思，八部人天入道場。若許相期同結社，吾家本自有柴桑。,
蘇州白舍人寄新詩，有嘆早白無兒之句，因以,劉禹錫,莫嗟華髮與無兒，卻是人間久遠期。雪裡高山頭白早，海中仙果子生遲。於公必有高門慶，謝守何煩曉鏡悲。倖免如新分非淺，祝君長詠夢熊詩。,
洛中逢白監同話遊樑之樂，因寄宣武令狐相公,劉禹錫,曾經謝病各遊樑，今日相逢憶孝王。少有一身兼將相，更能四面佔文章。開顏坐上催飛盞，回首庭中看舞槍。借問風前兼月下，不知何客對胡床。,
河南王少尹宅燕張常侍白舍人，兼呈盧郎中李,劉禹錫,將星夜落使星來，三省清臣到外臺。事重各銜天子詔，禮成同把故人杯。捲簾松竹雪初霽，滿院池塘春欲回。第一林亭迎好客，殷勤莫惜玉山頹。,
和樂天以鏡換酒,劉禹錫,把取菱花百鍊鏡，換他竹葉十旬杯。嚬眉厭老終難去，蘸甲須歡便到來。妍醜太分迷忌諱，松喬俱傲絕嫌猜。校量功力相千萬，好去從空白玉臺。,
牆陰歌,劉禹錫,白日左右浮天潢，朝晡影入東西牆。昔為兒童在陰戲，當時意小覺日長。東鄰侯家吹笙簧，隨陰促促移象床。西鄰田舍乏糟糠，就影汲汲舂黃粱。因思九州四海外，家家只佔牆陰內。莫言牆陰數尺間，老卻主人如等閒。君看眼前光陰促，中心莫學太行山。,
答後篇,劉禹錫,昔日慵工記姓名，遠勞辛苦寫西京。近來漸有臨池興，為報元常欲抗行。,
酬宣州崔大夫見寄,劉禹錫,白衣曾拜漢尚書，今日恩光到敝廬。再入龍樓稱綺季，應緣狗監說相如。中郎南鎮權方重，內史高齋興有餘。遙想敬亭春欲暮，百花飛盡柳花初。,
答東陽於令寒碧圖詩,劉禹錫,東陽本是佳山水，何況曾經沉隱侯。化得邦人解吟詠，如今縣令亦風流。新開潭洞疑仙境，遠寫丹青到雍州。落在尋常畫師手，猶能三伏凜生秋。,
贈同年陳長史員外,劉禹錫,明州長史外臺郎，憶昔同年翰墨場。一自分襟多歲月，相逢滿眼是淒涼。推賢有愧韓安國，論舊唯存盛孝章。所嘆謬遊東閣下，看君無計出恓惶。,
酬樂天初冬早寒見寄,劉禹錫,乍起衣猶冷，微吟帽半欹。霜凝南屋瓦，雞唱後園枝。洛水碧雲曉，吳宮黃葉時。兩傳千里意，書札不如詩。,
酬令狐相公首夏閒居書懷見寄,劉禹錫,蕙草芳未歇，綠槐陰已成。金罍唯獨酌，瑤瑟有離聲。翔泳各殊勢，篇章空寄情。應憐三十載，未變使君名。,
夢揚州樂妓和詩,劉禹錫,花作嬋娟玉作妝，風流爭似舊徐娘。夜深曲曲灣灣月，萬里隨君一寸腸。,
初夏曲三首,劉禹錫,銅壺方促夜，斗柄暫南迴。稍嫌單衣重，初憐北戶開。西園花已盡，新月為誰來。時節過繁華，陰陰千萬家。巢禽命子戲，園果墜枝斜。寂寞孤飛蝶，窺叢覓晚花。綠水風初暖，青林露早晞。麥隴雉朝雊，桑野人暮歸。百舌悲花盡，平蕪來去飛。,
送李策秀才還湖南，因寄幕中親故兼簡衡州呂,劉禹錫,深春風日淨，晝長幽鳥鳴。僕伕前致詞，門有白麵生。攝衣相問訊，解帶坐南榮。端志見眉睫，苦言發精誠。因出懷中文，調孤詞亦清。悄如促柱弦，掩抑多不平。乃言本蜀士，世降岷山靈。前人秉藝文，高視來上京。曳綬司徒府，所從信國楨。析薪委寶林，善響繼家聲。何處翳附郭，幾人思郈成。雲天望喬木，風水悲流萍。前與計吏西，始列貢士名。森然就筆札，從試春官卿。帝城岐路多，萬足伺晨星。茫茫風塵中，工拙同有營。寒女勞夜織，山苗榮寸莖。侯門方擊鐘，衣褐誰將迎。弱羽果摧頹，壯心鬱怦怦。諒無蟠木容，聊復蓬累行。昨日訊靈龜，繇言利艱貞。當求舍拔中，必在審己明。誓將息薄遊，焦思窮筆精。蒔蘭在幽渚，安得揚芬馨。曰餘摧落者，散質負華纓。一聆苦辛詞，再動伊鬱情。身棄言不動，愛才心尚驚。恨無羊角風，使爾化北溟。論罷情益親，涉旬忘歸程。日攜邑中客，閒眺江上城。晝憩命金罍，宵談轉璿衡。薰風香麈尾，月露濡桃笙。忽被戒羸驂，薄言事南征。火雲蔚千里，旅思浩已盈。湘江含碧虛，衡嶺浮翠晶。豈伊山水異，適與人事並。油幕侶昆丘，粲然疊瑤瓊。庾樓見清月，孔坐多綠醽。復有衡山守，本自雲龍庭。抗志在靈府，發越侔鹹英。一揮出滎陽，惠彼嗤嗤氓。隼旟辭灞水，居者皆涕零。惟昔與伊人，交歡經宿齡。一從雲雨散，滋我鄙吝萌。北渚不堪愁，南音誰復聽。離憂若去水，浩漾無時停。嘗聞祝融峰，上有神禹銘。古石琅玕姿，祕文螭虎形。聖功奠遠服，神物擁休禎。賢人在其下，彷彿疑蓬瀛。君行歷郡齋，大袂拂雙旌。飾容遇朗鑑，肝鬲可以呈。昔日馬相如，臨邛坐盡傾。勉君刷羽翰，蚤取凌青冥。,
送霄韻上人遊天台,劉禹錫,曲江僧向松江見，又到天台看石橋。鶴戀故巢雲戀岫，比君猶自不逍遙。,
和令狐相公別牡丹,劉禹錫,平章宅裡一欄花，臨到開時不在家。莫道兩京非遠別，春明門外即天涯。,
令狐相公春思見寄,劉禹錫,一紙書封四句詩，芳晨對酒遠相思。長吟盡日西南望，猶及殘春花落時。,
送李庚先輩赴選,劉禹錫,一家何啻十朱輪，諸父雙飛秉大鈞。曾脫素衣參幕客，卻為精舍讀書人。離筵雒水侵杯色，徵路函關向晚塵。今日山公舊賓主，知君不負帝城春。,
送僧元暠東遊,劉禹錫,寶書翻譯學初成，振錫如飛白足輕。彭澤因家凡幾世，靈山預會是前生。傳燈已悟無為理，濡露猶懷罔極情。從此多逢大居士，何人不願解珠瓔。,壯志難酬
吳方之見示聽江西故吏朱幼恭歌三篇，頗有懷,劉禹錫,侯家故吏歌聲發，逸處能高怨處低。今歲洛中無雨雪，眼前風景是江西。,
海陽十詠·裴溪,劉禹錫,楚客憶關中，疏溪想汾水。縈紆非一曲，意態如千里。倒影羅文動，微波笑顏起。君今賜環歸，何人承玉趾。,
和樂天鸚鵡,劉禹錫,養來鸚鵡觜初紅，宜在朱樓繡戶中。頻學喚人緣性慧，偏能識主為情通。斂毛睡足難銷日，嚲翅愁時願見風。誰遣聰明好顏色，事須安置入深籠。,
將赴蘇州，途出洛陽，留守李相公累申宴餞，,劉禹錫,歲杪風物動，雪餘宮苑晴。兔園賓客至，金谷管絃聲。洛水故人別，吳宮新燕迎。越郎憂不淺，懷袖有瓊英。,
和蘇十郎中謝病閒居時，嚴常侍蕭給事同過訪,劉禹錫,清羸隱几望雲空，左掖鴛鸞到室中。一卷素書消永日，數莖斑發對秋風。菱花照後容雖改，蓍草佔來命已通。莫怪人人驚早白，緣君尚是黑頭翁。,
裴令公見示誚樂天寄奴買馬絕句斐言仰和且戲,劉禹錫,常奴安得似方回，爭望追風絕足來。若把翠娥酬騄耳，始知天下有奇才。,
南海馬大夫遠示著述，兼酬拙詩，輒著微誠再,劉禹錫,漢家旄節付雄才，百越南溟統外臺。身在絳紗傳六藝，腰懸青綬亞三臺。連天浪靜長鯨息，映日帆多寶舶來。聞道楚氛猶未滅，終須旌旆掃雲雷。,
浙東元相公書嘆梅雨鬱蒸之候，因寄七言,劉禹錫,稽山自與岐山別，何事連年鸑鷟飛。百辟商量舊相入，九天祗候老臣歸。平湖晚泛窺清鏡，高閣晨開掃翠微。今日看書最惆悵，為聞梅雨損朝衣。,
白鷺兒,劉禹錫,白鷺兒，最高格。毛衣新成雪不敵，眾禽喧呼獨凝寂。孤眠芊芊草，久立潺潺石。前山正無雲，飛去入遙碧。,
曹剛,劉禹錫,大弦嘈囋小弦清，噴雪含風意思生。一聽曹剛彈薄媚，人生不合出京城。,
武昌老人說笛歌,劉禹錫,武昌老人七十餘，手把庾令相問書。自言少小學吹笛，早事曹王曾賞激。往年鎮戍到蘄州，楚山蕭蕭笛竹秋。當時買材恣搜尋，典卻身上烏貂裘。古苔蒼蒼封老節，石上孤生飽風雪。商聲五音隨指發，水中龍應行雲絕。曾將黃鶴樓上吹，一聲佔盡秋江月。如今老去語尤遲，音韻高低耳不知。氣力已微心尚在，時時一曲夢中吹。,
聚蚊謠,劉禹錫,沉沉夏夜蘭堂開，飛蚊伺暗聲如雷。嘈然欻起初駭聽，殷殷若自南山來。喧騰鼓舞喜昏黑，昧者不分聽者惑。露花滴瀝月上天，利觜迎人著不得。我軀七尺爾如芒，我孤爾眾能我傷。天生有時不可遏，為爾設幄潛匡床。清商一來秋日曉，羞爾微形飼丹鳥。,
翰林白二十二學士見寄詩一百篇，因以答貺,劉禹錫,吟君遺我百篇詩，使我獨坐形神馳。玉琴清夜人不語，琪樹春朝風正吹。郢人斤斫無痕跡，仙人衣裳棄刀尺。世人方內欲相尋，行盡四維無處覓。,
兩如何詩謝裴令公贈別二首,劉禹錫,一言一顧重，重何如。今日陪遊清洛苑，昔年別入承明廬。一東一西別，別何如。終期大冶再熔鍊，願託扶搖翔碧虛。,
"和僕射牛相公追感韋裴六相登庸,皆四十餘未",劉禹錫,坐鎮清朝獨殷然，閒徵故事數前賢。用才同踐鈞衡地，稟氣終分大小年。威鳳本池思泛泳，仙查舊路望迴旋。猶憐綺季深山裡，唯有松風與石田。,
哭王僕射相公,劉禹錫,子侯一日病，滕公千載歸。門庭愴已變，風物澹無輝。群吏謁新府，舊賓沾素衣。歌堂忽暮哭，賀雀盡驚飛。,
同樂天和微之深春二十首,劉禹錫,何處深春好，春深萬乘家。宮門皆映柳，輦路盡穿花。池色連天漢，城形象帝車。旌旗暖風裡，獵獵向西斜。何處深春好，春深阿母家。瑤池長不夜，珠樹正開花。橋峻通星渚，樓暄近日車。層城十二闕，相對日西斜。何處深春好，春深執政家。恩光貪捧日，貴重不看花。玉饌堂交印，沙堤柱礙車。多門一已閉，直道更無斜。何處深春好，春深大鎮家。前旌光照日，後騎蹙成花。節院收衙隊，球場簇看車。廣筵歌舞散，書號夕陽斜。何處深春多，春深貴戚家。櫪嘶無價馬，庭發有名花。欲進宮人食，先薰命婦車。晚歸長帶酒，冠蓋任傾斜。何處深春好，春深恩澤家。爐添龍腦炷，綬結虎頭花。賓客珠成履，嬰孩錦縛車。畫堂簾幕外，來去燕飛斜。何處深春好，春深京兆家。人眉新柳葉，馬色醉桃花。盜息無鳴鼓，朝回自走車。能令帝城外，不敢徑由斜。何處深春好，春深刺史家。夜闌猶命樂，雨甚亦尋花。傲客多憑酒，新姬苦上車。公門吏散後，風擺戟衣斜。何處深春好，春深羽客家。芝田繞舍色，杏樹滿山花。雲是淮王宅，風為列子車。古壇操簡處，一徑入林斜。何處深春好，春深小隱家。芟庭留野菜，撼樹去狂花。醉酒一千日，貯書三十車。雉衣從露體，不敢有餘斜。何處深春好，春深富室家。唯多貯金帛，不擬負鶯花。國樂呼聯轡，行廚載滿車。歸來看理曲，燈下寶釵斜。何處深春好，春深豪士家。多沽味濃酒，貴買色深花。已臂鷹隨馬，連催妓上車。城南踏青處，村落逐原斜。何處深春好，春深貴胄家。迎呼偏熟客，揀選最多花。飲饌開華幄，笙歌出鈿車。興酣樽易罄，連瀉酒瓶斜。何處深春好，春深唱第家。名傳一紙榜，興管九衢花。薦聽諸侯樂，來隨計吏車。杏園拋曲處，揮袖向風斜。何處深春好，春深少婦家。能偷新禁曲，自剪入時花。追逐同遊伴，平章貴价車。從來不墮馬，故遣髻鬟斜。何處深春好，春深幼女家。雙鬟梳頂髻，兩面繡裙花。妝壞頻臨鏡，身輕不佔車。鞦韆爭次第，牽拽彩繩斜。何處深春好，春深蘭若家。當香收柏葉，養蜜近梨花。野徑宜行樂，遊人盡駐車。菜園籬落短，遙見桔槔斜。何處深春好，春深老宿家。小欄圍蕙草，高架引藤花。四字香書印，三乘壁畫車。遲迴聽句偈，雙樹晚陰斜。何處深春好，春深種蒔家。分畦十字水，接樹兩般花。櫛比栽籬槿，咿啞轉井車。可憐高處望，棋佈不曾斜。何處深春好，春深稚子家。爭騎一竿竹，偷折四鄰花。笑擊羊皮鼓，行牽犢頷車。中庭貪夜戲，不覺玉繩斜。,
送工部張侍郎入蕃弔祭,劉禹錫,月窟賓諸夏，雲官降九天。飾終鄰好重，錫命禮容全。水咽猶登隴，沙鳴稍極邊。路因乘驛近，志為飲冰堅。毳帳差池見，烏旗搖曳前。歸來賜金石，榮耀自編年。,
酬令狐相公早秋見寄,劉禹錫,公來第四秋，樂國號無愁。軍士遊書肆，商人佔酒樓。熊羆交黑槊，賓客滿青油。今日文章主，樑王不姓劉。,
酬令狐相公春日言懷見寄,劉禹錫,前陪看花處，鄰里近王昌。今想臨戎地，旌旗出汶陽。營飛柳絮雪，門耀戟枝霜。東望清河水，心隨艑上郎。,
令狐僕射與餘投分素深，縱山川阻修然音問相,劉禹錫,詞一篇音韻彌切，收淚握管以成報章。雖廣陵之弦於今絕矣，而蓋泉之感猶庻聞焉。焚之帳之前，附於舊編之末】~劉禹錫前日寢門慟，至今悲有餘。已嗟萬化盡，方見八行書。滿紙傳相憶，裁詩怨索居。危絃音有絕，哀玉韻猶虛。忽嘆幽明異，俄驚歲月除。文章雖不朽，精魄竟焉如。零淚沾青簡，傷心見素車。淒涼從此後，無復望雙魚。,
和令狐僕射相公題龍回寺,劉禹錫,茲地迴鑾日，皇家禪聖時。路無胡馬跡，人識漢官儀。天子旌旗度，法王龍象隨。知懷去家嘆，經此益遲遲。,
和兵部鄭侍郎省中四鬆詩十韻,劉禹錫,右相歷中臺，移鬆武庫栽。紫茸抽組綬，青實長玫瑰。便有幹霄勢，看成構廈材。數分天柱半，影逐日輪迴。舊賞臺階去，新知谷口來。息陰常仰望，玩境幾裴回。翠粒晴懸露，蒼鱗雨起苔。凝音助瑤瑟，飄蕊泛金罍。月桂花遙燭，星榆葉對開。終須似雞樹，榮茂近昭回。,
渾侍中宅牡丹,劉禹錫,徑尺千餘朵，人間有此花。今朝見顏色，更不向諸家。,
酬滑州李尚書秋日見寄,劉禹錫,一入石渠署，三聞宮樹蟬。丹霄未得路，白髮又添年。雙節外臺貴，孤簫中禁傳。徵黃在旦夕，早晚發南燕。,
秋扇詞,劉禹錫,莫道恩情無重來，人間榮謝遞相催。當時初入君懷袖，豈念寒爐有死灰。,
洛中春末送杜錄事赴蘄州,劉禹錫,樽前花下長相見，明日忽為千里人。君過午橋回首望，洛城猶自有殘春。,
夜燕福建盧侍郎宅因送之鎮,劉禹錫,暫駐旌旗洛水堤，綺筵紅燭醉蘭閨。美人美酒長相逐，莫怕猿聲發建溪。,
翠微寺有感,劉禹錫,吾王昔遊幸，離宮雲際開。朱旗迎夏早，涼軒避暑來。湯餅賜都尉，寒冰頒上才。龍髯不可望，玉座生塵埃。,
連州臘日觀莫徭獵西山,劉禹錫,海天殺氣薄，蠻軍步伍囂。林紅葉盡變，原黑草初燒。圍合繁鉦息，禽興大旆搖。張羅依道口，嗾犬上山腰。猜鷹慮奮迅，驚鹿時跼跳。瘴雲四面起，臘雪半空消。箭頭餘鵠血，鞍傍見雉翹。日暮還城邑，金笳發麗譙。,
揚州春夜，李端公益張侍御登段侍御平路密縣,劉禹錫,寂寂獨看金燼落，紛紛只見玉山頹。自羞不是高陽侶，一夜星星騎馬回。,
聽舊宮中樂人穆氏唱歌,劉禹錫,曾隨織女渡天河，記得雲間第一歌。休唱貞元供奉曲，當時朝士已無多。,
金陵五題·生公講堂,劉禹錫,生公說法鬼神聽，身後空堂夜不扃。高坐寂寥塵漠漠，一方明月可中庭。,
視刀環歌,劉禹錫,常恨言語淺，不如人意深。今朝兩相視，脈脈萬重心。,
燕爾館破，屏風所畫至精，人多歎賞題之,劉禹錫,畫時應遇空亡日，賣處難逢識別人。唯有多情往來客，強將衫袖拂埃塵。,
和河南裴尹侍郎宿齋天平寺詣九龍祠祈雨二十,劉禹錫,有事九龍廟，潔齋梵王祠。玉簫何時絕，碧樹空涼颸。吏散埃壒息，月高庭宇宜。重城肅穆閉，澗水潺湲時。人稀夜復閒，慮靜境亦隨。緬懷斷鰲足，凝想乘鸞姿。朱明盛農節，膏澤方愆期。瞻言五靈瑞，能救百穀萎。咿喔晨雞鳴，闌干斗柄垂。修容謁神像，注意陳正詞。驚飆起泓泉，若調雷雨師。黑煙聳鱗甲，灑液如棼絲。豐隆震天衢，列缺揮火旗。炎空忽悽緊，高溜懸綆縻。生物已滂沛，溼雲稍離披。丹霞啟南陸，白水含東菑。熙熙飛走適，藹藹草樹滋。浮光動宮觀，遠思盈川坻。吳公敏於政，謝守工為詩。商山有病客，言賀舒龐眉。,
和浙西尚書聞常州楊給事制新樓因寄之作,劉禹錫,文昌星象盡東來，油幕朱門次第開。且上新樓看風月，會乘雲雨一時回。,
述舊賀遷寄陝虢孫常侍,劉禹錫,南宮幸襲芝蘭後，左輔曾交印綬來。多病未離清洛苑，新恩已歷望仙台。關頭古塞桃林靜，城下長河竹箭回。聞說隨車有零雨，此時偏動子荊才。,
夔州竇員外使君見示悼妓詩，顧餘嘗識之，因,劉禹錫,前年曾見兩鬟時，今日驚吟悼妓詩。鳳管學成知有籍，龍媒欲換嘆無期。空廊月照常行地，後院花開舊折枝。寂寞魚山青草裡，何人更立智瓊祠。,
奉和裴晉公涼風亭睡覺,劉禹錫,驪龍睡後珠元在，仙鶴行時步又輕。方寸瑩然無一事，水聲來似玉琴聲。,
江雪,柳宗元,千山鳥飛絕，萬徑人蹤滅。孤舟蓑笠翁，獨釣寒江雪。,山水詩，描寫冬天，描寫雪，唐詩三百首
漁翁,柳宗元,漁翁夜傍西巖宿，曉汲清湘燃楚竹。煙銷日出不見人，欸乃一聲山水綠。回看天際下中流，巖上無心雲相逐。,山水詩，唐詩三百首
晨詣超師院讀禪經,柳宗元,汲井漱寒齒，清心拂塵服。閒持貝葉書，步出東齋讀。真源了無取，妄跡世所逐。遺言冀可冥，繕性何由熟。道人庭宇靜，苔色連深竹。日出霧露餘，青松如膏沐。澹然離言說，悟悅心自足。,唐詩三百首
讀書,柳宗元,幽沉謝世事，俯默窺唐虞。上下觀古今，起伏千萬途。遇欣或自笑，感戚亦以籲。縹帙各舒散，前後互相逾。瘴痾擾靈府，日與往昔殊。臨文乍了了，徹卷兀若無。竟夕誰與言，但與竹素俱。倦極便倒臥，熟寐乃一蘇。欠伸展肢體，吟詠心自愉。得意適其適，非願為世儒。道盡即閉口，蕭散捐囚拘。巧者為我拙，智者為我愚。書史足自悅，安用勤與劬。貴爾六尺軀，勿為名所驅。,
溪居,柳宗元,久為簪組束，幸此南夷謫。閒依農圃鄰，偶似山林客。曉耕翻露草，夜榜響溪石。來往不逢人，長歌楚天碧。,唐詩三百首，孤獨
溪居,柳宗元,久為簪組累，幸此南夷謫。閒依農圃鄰，偶似山林客。曉耕翻露草，夜榜響溪石。來往不逢人，長歌楚天碧。,
登柳州城樓寄漳汀封連四州,柳宗元,城上高樓接大荒，海天愁思正茫茫。驚風亂颭芙蓉水，密雨斜侵薜荔牆。嶺樹重遮千里目，江流曲似九迴腸。共來百越文身地，猶自音書滯一鄉。,唐詩三百首
飲酒,柳宗元,今夕少愉樂，起坐開清尊。舉觴酹先酒，為我驅憂煩。須臾心自殊，頓覺天地暄。連山變幽晦，綠水函晏溫。藹藹南郭門，樹木一何繁。清陰可自庇，竟夕聞佳言。盡醉無復辭，偃臥有芳蓀。彼哉晉楚富，此道未必存。,
與浩初上人同看山寄京華親故,柳宗元,海畔尖山似劍鋩，秋來處處割愁腸。若為化得身千億，散上峰頭望故鄉。,
與浩初上人同看山寄京華親故,柳宗元,海畔尖山似劍芒，秋來處處割愁腸。若為化作身千億，散向峰頭望故鄉。,思念詩
酬曹侍御過象縣見寄,柳宗元,破額山前碧玉流，騷人遙駐木蘭舟。春風無限瀟湘意，欲採蘋花不自由。,
中夜起望西園值月上,柳宗元,覺聞繁露墜，開戶臨西園。寒月上東嶺，泠泠疏竹根。石泉遠逾響，山鳥時一喧。倚楹遂至旦，寂寞將何言。,
別舍弟宗一,柳宗元,零落殘魂倍黯然，雙垂別淚越江邊。一身去國六千里，萬死投荒十二年。桂嶺瘴來雲似墨，洞庭春盡水如天。欲知此後相思夢，長在荊門郢樹煙。,送別詩
秋曉行南谷經荒村,柳宗元,杪秋霜露重，晨起行幽谷。黃葉覆溪橋，荒村唯古木。寒花疏寂歷，幽泉微斷續。機心久已忘，何事驚麋鹿。,描寫秋天
南澗中題,柳宗元,秋氣集南澗，獨遊亭午時。迴風一蕭瑟，林影久參差。始至若有得，稍深遂忘疲。羈禽響幽谷，寒藻舞淪漪。去國魂已遠，懷人淚空垂。孤生易為感，失路少所宜。索寞竟何事，徘徊只自知。誰為後來者，當與此心期。,
早梅,柳宗元,早梅發高樹，回映楚天碧。朔吹飄夜香，繁霜滋曉白。欲為萬里贈，杳杳山水隔。寒英坐銷落，何用慰遠客？,描寫梅花
雨後曉行獨至愚溪北池,柳宗元,宿雲散洲渚，曉日明村塢。高樹臨清池，風驚夜來雨。予心適無事，偶此成賓主。,
柳州二月榕葉落盡偶題,柳宗元,宦情羈思共悽悽，春半如秋意轉迷。山城過雨百花盡，榕葉滿庭鶯亂啼。,描寫春天
柳州城西北隅種柑樹,柳宗元,手種黃柑二百株，春來新葉遍城隅。方同楚客憐皇樹，不學荊州利木奴。幾歲開花聞噴雪，何人摘實見垂珠。若教坐待成林日，滋味還堪養老夫。,
重別夢得,柳宗元,二十年來萬事同，今朝岐路忽西東。皇恩若許歸田去，晚歲當為鄰舍翁。,
詠荊軻,柳宗元,燕秦不兩立，太子已為虞。千金奉短計，匕首荊卿趨。窮年徇所欲，兵勢且見屠。微言激幽憤，怒目辭燕都。朔風動易水，揮爵前長驅。函首致宿怨，獻田開版圖。炯然耀電光，掌握罔正夫。造端何其銳，臨事竟趑趄。長虹吐白日，倉卒反受誅。按劍赫憑怒，風雷助號呼。慈父斷子首，狂走無容軀。夷城芟七族，臺觀皆焚汙。始期憂患弭，卒動災禍樞。秦皇本詐力，事與桓公殊。奈何效曹子，實謂勇且愚。世傳故多謬，太史徵無且。,懷古詩
樂府雜曲·鼓吹鐃歌·苞枿,柳宗元,苞枿黑對矣，惟根之蟠。彌巴蔽荊，負南極以安。曰我舊梁氏，輯綏艱難。江漢之阻，都邑固以完。聖人作，神武用，有臣勇智，奮不以眾。投跡死地，謀猷縱。化敵為家，慮則中。浩浩海裔，不威而同。系縲降王，定厥功。澶漫萬里，宣唐風。蠻夷九譯，鹹來從。凱旋金奏，象形容。震赫萬國，罔不龔。,
梅雨,柳宗元,梅實迎時雨，蒼茫值晚春。愁深楚猿夜，夢斷越雞晨。海霧連南極，江雲暗北津。素衣今盡化，非為帝京塵。,描寫雨
詠史,柳宗元,燕有黃金臺，遠致望諸君。嗛嗛事強怨，三歲有奇勳。悠哉闢疆理，東海漫浮雲。寧知世情異，嘉穀坐熇焚。致令委金石，誰顧蠢蠕群。風波欻潛構，遺恨意紛紜。豈不善圖後，交私非所聞。為忠不顧內，晏子亦垂文。,
樂府雜曲·鼓吹鐃歌·涇水黃,柳宗元,涇水黃，隴野茫。負太白，騰天狼。有鳥鷙立，羽翼張。鉤喙決前，鉅趯傍；怒飛飢嘯，翾不可當。老雄死，子復良。巢岐飲渭，肆翱翔。頓地紘，提天綱。列缺掉幟，招搖耀鋩。鬼神來助，夢嘉祥。腦塗原野，魂飛揚。星辰復，恢一方。,
詠三良,柳宗元,束帶值明後，顧盼流輝光。一心在陳力，鼎列誇四方。款款效忠信，恩義皎如霜。生時亮同體，死沒寧分張。壯軀閉幽隧，猛志填黃腸。殉死禮所非，況乃用其良。霸基弊不振，晉楚更張皇。疾病命固亂，魏氏言有章。從邪陷厥父，吾欲討彼狂。,懷古詩
籠鷹詞,柳宗元,悽風淅瀝飛嚴霜，蒼鷹上擊翻曙光。雲披霧裂虹蜺斷，霹靂掣電捎平岡。砉然勁翮翦荊棘，下攫狐兔騰蒼茫。爪毛吻血百鳥逝，獨立四顧時激昂。炎風溽暑忽然至，羽翼脫落自摧藏。草中狸鼠足為患，一夕十顧驚且傷。但願清商復為假，拔去萬累雲間翔。,
韋道安,柳宗元,道安本儒士，頗擅弓劍名。二十遊太行，暮聞號哭聲。疾驅前致問，有叟垂華纓。言我故刺史，失職還西京。偶為群盜得，毫縷無餘贏。貨財足非吝，二女皆娉婷。蒼黃見驅逐，誰識死與生。便當此殞命，休復事晨徵。一聞激高義，眥裂肝膽橫。掛弓問所往，趫捷超崢嶸。見盜寒澗陰，羅列方忿爭。一矢斃酋帥，餘黨號且驚。麾令遞束縛，纆索相拄撐。彼姝久褫魄，刃下俟誅刑。卻立不親授，諭以從父行。捃收自擔肩，轉道趨前程。夜發敲石火，山林如晝明。父子更抱持，涕血紛交零。頓首願歸貨，納女稱舅甥。道安奮衣去，義重利固輕。師婚古所病，合姓非用兵。朅來事儒術，十載所能逞。慷慨張徐州，朱邸揚前旌。投軀獲所願，前馬出王城。轅門立奇士，淮水秋風生。君侯既即世，麾下相欹傾。立孤抗王命，鐘鼓四野鳴。橫潰非所壅，逆節非所嬰。舉頭自引刃，顧義誰顧形。烈士不忘死，所死在忠貞。咄嗟徇權子，翕習猶趨榮。我歌非悼死，所悼時世情。,
貞符,柳宗元,於穆敬德，黎人皇之。惟貞厥符，浩浩將之。仁函於膚，刃莫畢屠。澤熯於爨，沸炎以浣。殄厥凶德，乃驅乃夷。懿其休風，是喣是吹。父子熙熙，相寧以嬉。賦徹而藏，厚我糗粻。刑輕以清，我肌靡傷。貽我子孫，百代是康。十聖嗣於理，仁後之子。子思孝父，易患於己。拱之戴之，神具爾宜。載揚於雅，承天之嘏。天之誠神，宜鑑於仁。神之曷依，宜仁之歸。濮沿於北，祝慄於南。幅員西東，祗一乃心。祝唐之紀，後天罔墜。祝皇之壽，與地鹹久。曷徒祝之，心誠篤之。神協人同，道以告之。俾彌憶萬年，不震不危。我代之延，永永毗之。仁增以崇，曷不爾思。有號於天，僉曰嗚呼。諮爾皇靈，無替厥符。,
樂府雜曲·鼓吹鐃歌·奔鯨沛,柳宗元,奔鯨沛，蕩海垠。吐霓翳日，腥浮雲。帝怒下顧，哀墊昏。授以神柄，推元臣。手援天予，截修鱗。披攘蒙霿，開海門。地平水靜，浮天垠。羲和顯耀，乘清氛。赫炎溥暢，融大鈞。,
樂府雜曲·鼓吹鐃歌·河右平,柳宗元,河右澶漫，頑為之魁。王師如雷震，崑崙以頹。上聾下聰，驁不可回。助仇抗有德，惟人之災。乃潰乃奮，執縛歸厥命。萬室蒙其仁，一夫則病。濡以鴻澤，皇之聖。威畏德懷，功以定。順之於理，物鹹遂厥性。,
跂烏詞,柳宗元,城上日出群烏飛，鴉鴉爭赴朝陽枝。刷毛伸翼和且樂，爾獨落魄今何為，無乃慕高近白日，三足妒爾令爾疾。無乃飢啼走道旁，貪鮮攫肉人所傷。翹肖獨足下叢薄，口銜低枝始能躍。還顧泥塗備螻蟻，仰看棟樑防燕雀。左右六翮利如刀，踴身失勢不得高。支離無趾猶自免，努力低飛逃後患。,
相和歌辭·東門行,柳宗元,漢家三十六將軍，東方雷動橫陣雲。雞鳴函谷客如霧，貌同心異不可數。赤丸夜語飛電光，徼巡司隸眠如羊。當街一叱百吏走，馮敬胸中函匕首。凶徒側耳潛愜心，悍臣破膽皆杜口。魏王臥內藏兵符，子西掩袂真無辜。羌胡轂下一朝起，敵國舟中非所擬。安陵誰辨削礪功，韓國詎明深井裡。絕咽斷骨那下補，萬金寵贈不如土。,
哭連州凌員外司馬,柳宗元,廢逐人所棄，遂為鬼神欺。才難不其然，卒與大患期。凌人古受氏，吳世誇雄姿。寂寞富春水，英氣方在斯。六學誠一貫，精義窮髮揮。著書逾十年，幽頤靡不推。天庭掞高文，萬字若波馳。記室徵西府，巨集謀耀其奇。輶軒下東越，列郡蘇疲羸。宛宛凌江羽，來棲翰林枝。孝文留弓劍，中外方危疑。抗聲促遺詔，定命由陳辭。徒隸肅曹官，徵賦參有司。出守烏江滸，老遷湟水湄。高堂傾故國，葬祭限囚羈。仲叔繼幽淪，狂叫唯童兒。一門既無主，焉用徒生為。舉聲但呼天，孰知神者誰。泣盡目無見，腎傷足不持。溘死委炎荒，臧獲守靈帷。平生負國譴，骸骨非敢私。蓋棺未塞責，孤旐凝寒颸。念昔始相遇，腑腸為君知。進身齊選擇，失路同瑕疵。本期濟仁義，今為眾所嗤。滅名竟不試，世義安可支。恬死百憂盡，苟生萬慮滋。顧餘九逝魂，與子各何之。我歌誠自慟，非獨為君悲。,
種朮,柳宗元,守閒事服餌，採朮東山阿。東山幽且阻，疲苶煩經過。戒徒劚靈根，封植閟天和。違爾澗底石，徹我庭中莎。土膏滋玄液，松露墜繁柯。南東自成畝，繚繞紛相羅。晨步佳色媚，夜眠幽氣多。離憂苟可怡，孰能知其他。爨竹茹芳葉，寧慮瘵與瘥。留連樹蕙辭，婉娩采薇歌。悟拙甘自足，激清愧同波。單豹且理內，高門復如何。,
酬韶州裴曹長使君寄道州呂八大使，因以見示,柳宗元,金馬嘗齊入，銅魚亦共頒。疑山看積翠，湞水想澄灣。標榜同驚俗，清明兩照奸。乘軺參孔僅，按節服侯狦。賈傅辭寧切，虞童發未。j秉心方的的，騰口任。àà聖理高懸象，爰書降罰鍰。德風流海外，和氣滿人寰。御魅恩猶貸，思賢淚自潸。在亡均寂寞，零落間惸鰥。夙志隨憂盡，殘肌觸瘴。l月光搖淺瀨，風韻碎枯菅。海俗衣猶卉，山夷髻不鬟。泥沙潛虺蜮，榛莽鬥豺獌。循省誠知懼，安排只自憪。食貧甘莽鹵，被褐謝斕斒。遠物裁青罽，時珍饌白鷳。長捐楚客佩，未賜大夫環。異政徒雲仰，高蹤不可攀。空勞慰憔悴，妍唱劇妖嫻。,
柳州峒氓,柳宗元,郡城南下接通津，異服殊音不可親。青箬裹鹽歸峒客，綠荷包飯趁虛人。鵝毛御臘縫山罽，雞骨佔年拜水神。愁向公庭問重譯，欲投章甫作文身。,
雜曲歌辭·行路難三首,柳宗元,君不見夸父逐日窺虞淵，跳踉北海超崑崙。披霄決漢出沆漭，瞥裂左右遺星辰。須臾力盡道渴死，狐鼠蜂蟻爭噬吞。北方立爭人長九寸，開口抵掌更笑喧。啾啾飲食滴與粒，生死亦足終天年。睢盱大志少成遂，坐使兒女相悲憐。虞衡斤斧羅千山，工命採斫棧與椽。深林土翦十取一，百牛連鞅摧雙轅。萬圍千尋妨道路，東西蹶倒山火焚。遺餘毫末不見保，躝躒磵壑何當存。群材未成質已夭，突兀硣豁空巖巒。柏樑天災武庫火，匠石狼顧相愁冤。君不見南山棟樑益稀少，愛材養育誰復論。飛雪斷道冰成樑，侯家熾炭雕玉房。蟠龍吐耀虎喙張，熊蹲豹擲爭低昂。攢巒業崿射朱光，丹霞翠霧飄奇香。美人四向回明璫，雪山冰谷晞太陽。星躔奔走不得止，奄忽雙燕棲虹樑。風臺露榭生光飾，死灰棄置參與商。盛時一去貴反賤，桃笙葵扇安可常。,
法華寺石門精舍三十韻,柳宗元,拘情病幽鬱，曠志寄高爽。願言懷名緇，東峰旦夕仰。始欣雲雨霽，尤悅草木長。道同有愛弟，披拂恣心賞。鬆谿窈窕入，石棧夤緣上。蘿葛綿層甍，莓苔侵標榜。密林互對聳，絕壁儼雙敞。塹峭出蒙籠，墟險臨滉漾。稍疑地脈斷，悠若天梯往。結構罩群崖，迴環驅永珍。小劫不逾瞬，大千若在掌。體空得化元，觀有遺細想。喧煩困蠛蠓，跼蹐疲魍魎。寸進諒何營，尋直非所枉。探奇極遙矚，窮妙閟清響。理會方在今，神開庶殊曩。茲遊苟不嗣，浩氣竟誰養。道異誠所希，名賓匪餘仗。超攄藉外獎，俯默有內朗。鑑爾揖古風，終焉乃吾黨。潛軀委繮鎖，高步謝塵坱。蓄志徒為勞，追蹤將焉仿。淹留值頹暮，眷戀睇遐壤。映日雁聯軒，翻雲波泱漭。殊風紛已萃，鄉路悠且廣。羈木畏漂浮，離旌倦搖盪。昔人嘆違志，出處今已兩。何用期所歸，浮圖有遺像。幽蹊不盈尺，虛室有函丈。微言信可傳，申旦稽吾顙。,
放鷓鴣詞,柳宗元,楚越有鳥甘且腴，嘲嘲自名為鷓鴣。徇媒得食不復慮，機械潛發罹罝罦。羽毛摧折觸籠籞，煙火煽赫驚庖廚。鼎前芍藥調五味，膳夫攘腕左右視。齊王不忍觳觫牛，簡子亦放邯鄲鳩。二子得意猶念此，況我萬里為孤囚。破籠展翅當遠去，同類相呼莫相顧。,
法華寺西亭夜飲,柳宗元,祇樹夕陽亭，共傾三昧酒。霧暗水連階，月明花覆牖。莫厭尊前醉，相看未白首。,
巽公院五詠·芙蓉亭,柳宗元,新亭俯朱檻，嘉木開芙蓉。清香晨風遠，溽彩寒露濃。瀟灑出人世，低昂多異容。嘗聞色空喻，造物誰為工。留連秋月晏，迢遞來山鍾。,
樂府雜曲·鼓吹鐃歌·靖本邦,柳宗元,本邦伊晉，惟時不靖。根柢之搖，枝葉攸病。守臣不任，勩於神聖。惟鉞之興，翦焉則定。洪惟我理，式和以敬。群頑既夷，庶績鹹正。皇謨載大，惟人之慶。,
夏夜苦熱登西樓,柳宗元,苦熱中夜起，登樓獨褰衣。山澤凝暑氣，星漢湛光輝。火晶燥露滋，野靜停風威。探湯汲陰井，煬灶開重扉。憑闌久彷徨，流汗不可揮。莫辯亭毒意，仰訴璇與璣。諒非姑射子，靜勝安能希。,
覺衰,柳宗元,久知老會至，不謂便見侵。今年宜未衰，稍已來相尋。齒疏發就種，奔走力不任。咄此可奈何，未必傷我心。彭聃安在哉，周孔亦已沉。古稱壽聖人，曾不留至今。但願得美酒，朋友常共酙。是時春向暮，桃李生繁陰。日照天正綠，杳杳歸鴻吟。出門呼所親，扶杖登西林。高歌足自快，商頌有遺音。,
遊南亭夜還敘志七十韻,柳宗元,夙抱丘壑尚，率性恣遊遨。中為吏役牽，十祀空悁勞。外曲徇塵轍，私心寄英髦。進乏廓廟器，退非鄉曲豪。天命斯不易，鬼責將安逃。屯難果見凌，剝喪宜所遭。神明固浩浩，眾口徒嗷嗷。投跡山水地，放情詠離騷。再懷曩歲期，容與馳輕舠。虛館背山郭，前軒面江皋。重疊間浦漵，邐迤驅巖嶅。積翠浮澹灩，始疑負靈鰲。叢林留衝飆，石礫迎飛濤。曠朗天景霽，樵蘇遠相號。澄潭湧沉鷗，半壁跳懸猱。鹿鳴驗食野，魚樂知觀濠。孤賞誠所悼，暫欣良足褒。留連俯櫺檻，注我壺中醪。朵頤進芰實，擢手持蟹螯。炊稻視爨鼎，膾鮮聞操刀。野蔬盈傾筐，頗雜池沼芼。緬慕鼓枻翁，嘯詠哺其糟。退想於陵子，三咽資李螬。斯道難為偕，沉憂安所韜。曲渚怨鴻鵠，環洲凋蘭。ū暮景回西岑，北流逝滔滔。徘徊遂昏黑，遠火明連艘。木落寒山靜，江空秋月高。斂袂戒還徒，善遊矜所操。趣淺戢長枻，乘深屏輕篙。曠望援深竿，哀歌叩鳴艚。中川恣超忽，漫若翔且翱。淹泊遂所止，野風自颾颾。澗急驚鱗奔，蹊荒飢獸嗥。入門守拘縶，悽戚增鬱陶。慕士情未忘，懷人首徒搔。內顧乃無有，德輶甚鴻毛。名竊久自欺，食浮固雲叨。問牛悲釁鐘，說彘驚臨牢。永遁刀筆吏，寧期簿書曹。中興遂群物，裂壤分鞬櫜。岷凶既雲捕，吳虜亦已鏖。捍禦盛方虎，謨明富伊咎。披山窮木禾，駕海逾蟠桃。重來越裳雉，再返西旅獒。左右抗槐棘，縱橫羅雁羔。三辟鹹肆宥，眾生均覆燾。安得奉皇靈，在宥解天弢。歸誠慰鬆梓，陳力開蓬蒿。卜室有鄠杜，名田佔灃澇。磻溪近餘基，阿城連故濠。螟蛑願親燎，荼堇甘自薅。飢食期農耕，寒衣俟蠶繰。及骭足為溫，滿腹寧復饕。安將蒯及菅，誰慕粱與膏。弋林驅雀鷃，漁澤從鰍魛。觀象嘉素履，陳詩謝幹旄。方託麋鹿群，敢同騏驥槽。處賤無溷濁，固窮匪淫慆。踉蹌辭束縛，悅懌換煎熬。登年徒負版，興役趨代鼛。目眩絕渾渾，耳喧息嘈嘈。茲焉畢餘命，富貴非吾曹。長沙哀糾纆，漢陰嗤桔槔。苟伸擊壤情，機事息秋豪。海霧多蓊鬱，越風饒腥臊。寧唯迫魑魅，所懼齊焄藨。知罃懷褚中，範叔戀綈袍。伊人不可期，慷慨徒忉忉。,
夏晝偶作,柳宗元,南州溽暑醉如酒，隱几熟眠開北牖。日午獨覺無餘聲，山童隔竹敲茶臼。,
種白蘘荷,柳宗元,血蟲化為癘，夷俗多所神。銜猜每臘毒，謀富不為仁。蔬果自遠至，杯酒盈肆陳。言甘中必苦，何用知其真。華潔事外飾，尤病中州人。錢刀恐賈害，飢至益逡巡。竄伏常戰慄，懷故逾悲辛。庶氏有嘉草，攻禬事久泯。炎帝垂靈編，言此殊足珍。崎嶇乃有得，託以全餘身。紛敷碧樹陰，眄睞心所親。,
巽公院五詠·淨土堂,柳宗元,結習自無始，淪溺窮苦源。流形及茲世，始悟三空門。華堂開淨域，影象煥且繁。清泠焚眾香，微妙歌法言。稽首愧導師，超遙謝塵昏。,
巽公院五詠·曲講堂,柳宗元,寂滅本非斷，文字安可離。曲堂何為設，高士方在斯。聖默寄言宣，分別乃無知。趣中即空假，名相與誰期。願言絕聞得，忘意聊思惟。,
樂府雜曲·鼓吹鐃歌·高昌,柳宗元,麴氏雄西北，別絕臣外區。既恃遠且險，縱傲不我虞。烈烈王者師，熊螭以為徒。龍旂翻海浪，馹騎馳坤隅。賁育搏嬰兒，一掃不復餘。平沙際天極，但見黃雲驅。臣靖執長纓，智勇伏囚拘。文皇南面坐，夷狄千群趨。鹹稱天子神，往古不得俱。獻號天可汗，以覆我國都。兵戎不交害，各保性與軀。,
聞黃鸝,柳宗元,倦聞子規朝暮聲，不意忽有黃鸝鳴。一聲夢斷楚江曲，滿眼故園春意生。目極千里無山河，麥芒際天搖清波。王畿優本少賦役，務閒酒熟饒經過。此時晴煙最深處，舍南巷北遙相語。翻日迥度昆明飛，凌風邪看細柳翥。我今誤落千萬山，身同傖人不思還。鄉禽何事亦來此，令我生心憶桑梓。閉聲回翅歸務速，西林紫椹行當熟。,
初秋夜坐贈吳武陵,柳宗元,稍稍雨侵竹，翻翻鵲驚叢。美人隔湘浦，一夕生秋風。積霧杳難極，滄波浩無窮。相思豈雲遠，即席莫與同。若人抱奇音，朱弦緪枯桐。清商激西顥，泛灩凌長空。自得本無作，天成諒非功。希聲閟大樸，聾俗何由聰。,
零陵贈李卿元侍御簡吳武陵,柳宗元,理世固輕士，棄捐湘之湄。陽光競四溟，敲石安所施。鎩羽集枯乾，低昂互鳴悲。朔雲吐風寒，寂歷窮秋時。君子尚容與，小人守競危。慘悽日相視，離憂坐自滋。尊酒聊可酌，放歌諒徒為。惜無協律者，窈眇弦吾詩。,
種柳戲題,柳宗元,柳州柳刺史，種柳柳江邊。談笑為故事，推移成昔年。垂陰當覆地，聳幹會參天。好作思人樹，慚無惠化傳。,
衡陽與夢得分路贈別,柳宗元,十年憔悴到秦京，誰料翻為嶺外行。伏波故道風煙在，翁仲遺墟草樹平。直以慵疏招物議，休將文字佔時名。今朝不用臨河別，垂淚行行便濯纓。,友情詩
遊石角過小嶺至長烏村,柳宗元,志適不期貴，道存豈偷生。久忘上封事，復笑昇天行。竄逐宦湘浦，搖心劇懸旌。始驚陷世議，終欲逃天刑。歲月殺憂慄，慵疏寡將迎。追遊疑所愛，且復舒吾情。石角恣幽步，長烏遂遐徵。磴回茂樹斷，景晏寒川明。曠望少行人，時聞田鸛鳴。風篁冒水遠，霜稻侵山平。稍與人事閒，益知身世輕。為農信可樂，居寵真虛榮。喬木餘故國，願言果丹誠。四支反田畝，釋志東皋耕。,
與崔策登西山,柳宗元,鶴鳴楚山靜，露白秋江曉。連袂度危橋，縈迴出林杪。西岑極遠目，毫末皆可了。重疊九疑高，微茫洞庭小。迥窮兩儀際，高出永珍表。馳景泛頹波，遙風遞寒筱。謫居安所習，稍厭從紛擾。生同胥靡遺，壽比彭鏗夭。蹇連困顛踣，愚蒙怯幽眇。非令親愛疏，誰使心神悄。偶茲遁山水，得以觀魚鳥。吾子幸淹留，緩我愁腸繞。,
夏初雨後尋愚溪,柳宗元,悠悠雨初霽，獨繞清溪曲。引杖試荒泉，解帶圍新竹。沉吟亦何事，寂寞固所欲。幸此息營營，嘯歌靜炎燠。,
零陵春望,柳宗元,平野春草綠，曉鶯啼遠林。日晴瀟湘渚，雲斷岣嶁岑。仙駕不可望，世途非所任。凝情空景慕，萬里蒼梧陰。,
種仙靈毗,柳宗元,窮陋闕自養，癘氣劇囂煩。隆冬乏霜霰，日夕南風溫。杖藜下庭際，曳踵不及門。門有野田吏，慰我飄零魂。及言有靈藥，近在湘西原。服之不盈旬，蹩躠皆騰鶱。笑忭前即吏，為我擢其根。蔚蔚遂充庭，英翹忽已繁。晨起自採曝，杵臼通夜喧。靈和理內藏，攻疾貴自源。擁覆逃積霧，伸舒委餘暄。奇功苟可徵，寧復資蘭蓀。我聞畸人術，一氣中夜存。能令深深息，呼吸還歸跟。疏放固難效，且以藥餌論。痿者不忘起，窮者寧復言。神哉輔吾足，幸及兒女奔。,
戲題階前芍藥,柳宗元,凡卉與時謝，妍華麗茲晨。欹紅醉濃露，窈窕留餘春。孤賞白日暮，暄風動搖頻。夜窗藹芳氣，幽臥知相親。願致溱洧贈，悠悠南國人。,
視民詩,柳宗元,帝視民情，匪幽匪明。慘或在腹，已如色聲。亦無動威，亦無止力。弗動弗止，惟民之極。帝懷民視，乃降明德，乃生明翼。明翼者何？乃房乃杜。惟房與杜，實為民路。乃定天子，乃開萬國。萬國既分，乃釋蠹民，乃學與仕，乃播與食，乃器與用，乃貨與通。有作有遷，無遷無作。士實蕩蕩，農實董董，工實濛濛，賈實融融。左右惟一，出入惟同。攝儀以引，以遵以肆。其風既流，品物載休。品物載休，惟天子守，乃二公之久。惟天子明，乃二公之成。惟百辟正，乃二公之令。惟百辟谷，乃二公之祿。二公行矣，弗敢憂縱。是獲憂共，二公居矣。弗敢泰止，是獲泰已。既柔一德，四夷是則。四夷是則，永懷不忒。,
酬婁秀才寓居開元寺，早秋月夜病中見寄,柳宗元,客有故園思，瀟湘生夜愁。病依居士室，夢繞羽人丘。味道憐知止，遺名得自求。壁空殘月曙，門掩候蟲秋。謬委雙金重，難徵雜佩酬。碧霄無枉路，徒此助離憂。,
巽上人以竹閒自採新茶見贈，酬之以詩,柳宗元,芳叢翳湘竹，零露凝清華。復此雪山客，晨朝掇靈芽。蒸煙俯石瀨，咫尺凌丹崖。圓方麗奇色，圭璧無纖瑕。呼兒爨金鼎，餘馥延幽遐。滌慮發真照，還源蕩昏邪。猶同甘露飯，佛事薰毗耶。咄此蓬瀛侶，無乃貴流霞。,
界圍巖水簾,柳宗元,界圍匯湘曲，青壁環澄流。懸泉粲成簾，羅注無時休。韻磬叩凝碧，鏘鏘徹巖幽。丹霞冠其巔，想像凌虛遊。靈境不可狀，鬼工諒難求。忽如朝玉皇，天冕垂前旒。楚臣昔南逐，有意仍丹丘。今我始北旋，新詔釋縲囚。採真誠眷戀，許國無淹留。再來寄幽夢，遺貯催行舟。,
獨覺,柳宗元,覺來窗牖空，寥落雨聲曉。良遊怨遲暮，末事驚紛擾。為問經世心，古人難盡了。,
植靈壽木,柳宗元,白華照寒水，怡我適野情。前趨問長老，重複欣嘉名。蹇連易衰朽，方剛謝經營。敢期齒杖賜，聊且移孤莖。叢萼中競秀，分房外舒英。柔條乍反植，勁節常對生。循玩足忘疲，稍覺步武輕。安能事翦伐，持用資徒行。,
紅蕉,柳宗元,晚英值窮節，綠潤含朱光。以茲正陽色，窈窕凌清霜。遠物世所重，旅人心獨傷。回暉眺林際，摵摵無遺芳。,
巽公院五詠·苦竹橋,柳宗元,危橋屬幽徑，繚繞穿疏林。迸籜分苦節，輕筠抱虛心。俯瞰涓涓流，仰聆蕭蕭吟。差池下煙日，嘲哳鳴山禽。諒無要津用，棲息有餘陰。,懷才不遇
樂府雜曲·鼓吹鐃歌·吐谷渾,柳宗元,吐谷渾盛強，背西海以誇。歲侵擾我疆，退匿險且遐。帝謂神武師，往徵靖皇家。烈烈旆其旗，熊虎雜龍蛇。王旅千萬人，銜枚默無譁。束刃逾山徼，張翼縱漠沙。一舉刈羶腥，屍骸積如麻。除惡務本根，況敢遺萌芽。洋洋西海水，威命窮天涯。系虜來王都，犒樂窮休嘉。登高望還師，竟野如春華。行者靡不歸，親戚讙要遮。凱旋獻清廟，萬國思無邪。,
樂府雜曲·鼓吹鐃歌·東蠻,柳宗元,東蠻有謝氏，冠帶理海中。已言我異世，雖聖莫能通。王卒如飛翰，鵬鶱駭群龍。轟然自天墜，乃信神武功。擊虜君臣人，累累來自東。無思不服從，唐業如山崇。百辟拜稽首，鹹願圖形容。如周王會書，永永傳無窮。睢盱萬狀乖，咿嗢九譯重。廣輸撫四海，浩浩知皇風。歌詩鐃鼓間，以壯我元戎。第十八卷,
"同劉二十八院長述舊言懷感時書事,奉寄澧州",柳宗元,弱歲遊玄圃，先容幸棄瑕。名勞長者記，文許後生誇。鷃翼嘗披隼，蓬心類倚麻。繼酬天祿署，俱尉甸侯家。憲府初收跡，丹墀共拜嘉。分行參瑞獸，傳點亂宮鴉。執簡寧循枉，持書每去邪。鸞鳳標魏闕，熊武負崇牙。辨色宜相顧，傾心自不譁。金爐仄流月，紫殿啟晨霞。未竟遷喬樂，俄成失路嗟。還如渡遼水，更似謫長沙。別怨秦城暮，途窮越嶺斜。訟庭閒枳棘，候吏逐麋麚。三載皇恩暢，千年聖歷遐。朝宗延駕海，師役罷樑溠。京邑搜貞幹，南宮步渥窪。世惟材是梓，人仰驥中驊。欻刺苗入地，仍逾贛石崖。禮容垂琫，戍備響錏鍜。w寵即郎官舊，威從太守加。建旟翻鷙鳥，負弩繞文蛇。冊府榮八命，中闈盛六珈。肯隨胡質矯，方惡馬融奢。褒德符新換，懷仁道並遮。俗嫌龍節晚，朝訝介圭賒。禹貢輸苞匭，周官賦秉秅。雄風吞七澤，異產控三巴。即事觀農稼，因時展物華。秋原被蘭葉，春渚漲桃花。令肅軍無擾，程懸市禁貰。不應虞竭澤，寧復嘆棲苴。蹀躞騶先駕，籠銅鼓報衙。染毫東國素，濡印錦溪砂。貨積舟難泊，人歸山倍畬。吳歈工折柳，楚舞舊傳芭。隱几鬆為曲，傾樽石作汙。寒初榮橘柚，夏首薦枇杷。祀變荊巫禱，風移魯婦髽。已聞施愷悌，還睹正奇邪。慕友慚連璧，言姻喜附葭。沉埋全死地，流落半生涯。入郡腰恆折，逢人手盡叉。敢辭親恥汙，唯恐長疵瘕。善幻迷冰火，齊諧笑柏塗。東門牛屢飯，中散蝨空爬。逸戲看猿鬥，殊音辨馬撾。渚行狐作孽，林宿鳥為。a同病憂能老，新聲厲似姱。豈知千仞墜，只為一毫差。守道甘長絕，明心欲自。&貯愁聽夜雨，隔淚數殘葩。梟族音常聒，豺群喙競呀。岸蘆翻毒蜃，谿竹鬥狂犘。野鶩行看弋，江魚或共叉。瘴氛恆積潤，訛火亟生煆。耳靜煩喧蟻，魂驚怯怒蛙。風枝散陳葉，霜蔓綖寒瓜。霧密前山桂，冰枯曲沼蕸。思鄉比莊舄，遁世遇眭誇。漁舍茨荒草，村橋臥古槎。禦寒衾用罽，挹水勺仍椰。窗蠹惟潛蠍，甍涎競綴蝸。引泉開故竇，護藥插新笆。樹怪花因槲，蟲憐目待蝦。驟歌喉易嗄，饒醉鼻成齇。曳捶牽羸馬，垂蓑牧艾豭。已看能類鱉，猶訝雉為鷨。誰採中原菽，徒巾下澤車。俚兒供苦筍，傖父饋酸楂。勸策扶危杖，邀持當酒茶。道流徵短褐，禪客會袈裟。香飯舂菰米，珍蔬折五茄。方期飲甘露，更欲吸流霞。屋鼠從穿兀，林狙任攫拏。春衫裁白紵，朝帽掛烏紗。屢嘆恢恢網，頻搖肅肅罝。衰榮因蓂莢，盈缺幾蝦蟆。路識溝邊柳，城聞隴上笳。共思捐佩處，千騎擁青緺。,
再至界圍巖水簾遂宿巖下,柳宗元,發春念長違，中夏欣再睹。是時植物秀，杳若臨懸圃。歊陽訝垂冰，白日驚雷雨。笙簧潭際起，鸛鶴雲間舞。古苔凝青枝，陰草溼翠羽。蔽空素彩列，激浪寒光聚。的皪沉珠淵，鏘鳴捐佩浦。幽巖畫屏倚，新月玉鉤吐。夜涼星滿川，忽疑眠洞府。,
酬賈鵬山人郡內新栽鬆寓興見贈二首,柳宗元,芳朽自為別，無心乃玄功。夭夭日放花，榮耀將安窮。青松遺澗底，擢蒔茲庭中。積雪表明秀，寒花助蔥蘢。貞幽夙有慕，持以延清風。無能常閉閣，偶以靜見名。奇姿來遠山，忽似人家生。勁色不改舊，芳心與誰榮。喧卑豈所安，任物非我情。清韻動竽瑟，諧此風中聲。,
重贈二首,柳宗元,聞道將雛向墨池，劉家還有異同詞。如今試遣隈牆問，已道世人那得知。世上悠悠不識真，姜芽盡是捧心人。若道柳家無子弟，往年何事乞西賓。,
登蒲州石磯望橫江口潭島深迥斜對香零山,柳宗元,隱憂倦永夜，凌霧臨江津。猿鳴稍已疏，登石娛清淪。日出洲渚靜，澄明皛無垠。浮暉翻高禽，沉景照文鱗。雙江匯西奔，詭怪潛坤珍。孤山乃北峙，森爽棲靈神。洄潭或動容，島嶼疑搖振。陶埴茲擇土，蒲魚相與鄰。信美非所安，羈心屢逡巡。糾結良可解，紆鬱亦已伸。高歌返故室，自罔非所欣。,
雨晴至江渡,柳宗元,江雨初晴思遠步，日西獨向愚溪渡。渡頭水落村徑成，撩亂浮槎在高樹。,
奉平淮夷雅表·皇武，命丞相度董師，集大功,柳宗元,皇耆其武，於溵於淮。既巾乃車，環蔡具來。狡眾昏嚚，甚毒於酲。狂奔叫呶，以幹大刑。皇諮於度，惟汝一德。曠誅四紀，其徯汝克。錫汝斧鉞，其往視師。師是蔡人，以宥以釐。度拜稽首，廟於元龜。既禡既類，於社是宜。金節煌煌，錫質雕戈。犀甲熊旂，威命是荷。度拜稽首，出次於東。天子餞之，罍斝是崇。鼎臑俎胾，五獻百籩。凡百卿士，班以周旋。既涉於滻，乃翼乃前。孰圖厥猶，其佐多賢。宛宛周道，于山於川。遠揚邇昭，陟降連連。我旆我旗，於道於陌。訓於群帥，拳勇來格。公曰徐之，無恃額額。式和爾容，惟義之宅。進次於郾，彼昏卒狂。裒凶鞠頑，鋒蝟斧螗，赤子匍匐，厥父是亢。怒其萌芽，以悖太陽。王旅渾渾，是佚是怙。既獲敵師，若飢得餔。蔡凶伊窘，悉起來聚。左搗其虛，靡愆厥慮。載闢載袚，丞相是臨。弛其武刑，諭我德心。其危既安，有長如林。曾是讙譊，化為謳吟。皇曰來歸，汝復相予。爵之成國，胙以夏區。度拜稽首，天子聖神。度拜稽首，皇祐下人。淮夷既平，震是朔南。宜廟宜郊，以告德音。歸牛休馬，豐稼於野。我武惟皇，永保無疆。,
唐鐃歌鼓吹曲十二篇·樑之餘，保荊衡巴巫，,柳宗元,苞枿矣i，惟恨之蟠。彌巴蔽荊，負南極以安。曰我舊梁氏，緝綏艱難。江漢之阻，都邑固以完。聖人作，神武用。有臣勇智，奮不以眾。投跡死地，謀猷縱。化敵為家，慮則中。浩浩海裔，不威而同。系縲降王。定厥功。澶漫萬里，宣唐風。蠻夷九譯，鹹來從。凱旋金奏，象形容。震赫萬國，罔不龔。,
弘農公以碩德偉材屈於誣枉左官三歲復為大僚,柳宗元,知命儒為貴，時中聖所臧。處心齊寵辱，遇物任行藏。關識新安地，封傳臨晉鄉。挺生推豹蔚，遐步仰龍驤。幹有千尋竦，精聞百鍊鋼。茂功期舜禹，高韻狀羲黃。足逸詩書囿，鋒搖翰墨場。雅歌張仲德，頌祝魯侯昌。憲府初騰價，神州轉耀鋩。右言盈簡策，左轄備條綱。響切晨趨佩，煙濃近侍香。司儀六禮洽，論將七兵揚。合樂來儀鳳，尊祠重餼羊。卿材優柱石，公器擅巖廊。峻節臨衡嶠，和風滿豫章。人歸父母育，郡得股肱良。細故誰留念，煩言肯過防。璧非真盜客，金有誤持郎。龜虎休前寄，貂蟬冠舊行。訓刑方命呂，理劇復推張。直用明銷惡，還將道勝剛。敬逾齊國社，恩比召南棠。希怨猶逢怒，多容競忤強。火炎侵琬琰，鷹擊謬鸞凰。刻木終難對，焚芝未改芳。遠遷逾桂嶺，中徙滯餘杭。顧土雖懷趙，知天詎畏匡。論嫌齊物誕，騷愛遠遊傷。麗澤周群品，重明照萬方。鬥間收紫氣，臺上掛清光。福為深仁集，妖從盛德禳。秦民啼畎畝，周士舞康莊。採綬還垂艾，華簪更截肪。高居遷鼎邑，遙傅好書王。碧樹環金谷，丹霞映上陽。留歡唱容與，要醉對清涼。故友仍同裡，常僚每合堂。淵龍過許劭，冰鯉吊王祥。玉漏天門靜，銅駝御路荒。澗瀍秋瀲灩，嵩少暮微茫。遵渚徒雲樂，沖天自不遑。降神終入輔，種德會明揚。獨棄傖人國，難窺夫子牆。通家殊孔李，舊好即潘楊。世議排張摯，時情棄仲翔。不言縲紲枉，徒恨纆徽長。賈賦愁單閼，鄒書怯大梁。炯心那自是，昭世懶佯狂。鳴玉機全息，懷沙事不忘。戀恩何敢死，垂淚對清湘。,
酬婁秀才將之淮南見贈之什,柳宗元,遠棄甘幽獨，誰雲值故人。好音憐鎩羽，濡沫慰窮鱗。困志情惟舊，相知樂更新。浪遊輕費日，醉舞詎傷春。風月歡寧間，星霜分益親。已將名是患，還用道為鄰。機事齊飄瓦，嫌猜比拾塵。高冠餘肯賦，長鋏子忘貧。晚驚移律，暌攜忽此辰。開顏時不再，絆足去何因。海上銷魂別，天邊弔影身。只應西澗水，寂寞但垂綸。,
奉和楊尚書郴州，追和故李中書夏日登北樓十,柳宗元,郡樓有遺唱，新和敵南金。境以道情得，人期幽夢尋。層軒隔炎暑，迥野恣窺臨。鳳去徽音續，芝焚芳意深。遊鱗出陷浦，唳鶴繞仙岑。風起三湘浪，雲生萬里陰。巨集規齊德宇，麗藻競詞林。靜契分憂術，閒同遲客心。驊騮當遠步，鶗鴂莫相侵。今日登高處，還聞梁父吟。,
得盧衡州書因以詩寄,柳宗元,臨蒸且莫嘆炎方，為報秋來雁幾行。林邑東回山似戟，牂牁南下水如湯。蒹葭淅瀝含秋霧，橘柚玲瓏透夕陽。非是白蘋洲畔客，還將遠意問瀟湘。,
湘口館瀟湘二水所會,柳宗元,九疑浚傾奔，臨源委縈迴。會合屬空曠，泓澄停風雷。高館軒霞表，危樓臨山隈。茲辰始澄霽，纖雲盡褰開。天秋日正中，水碧無塵埃。杳杳漁父吟，叫叫羈鴻哀。境勝豈不豫，慮分固難裁。升高欲自舒，彌使遠念來。歸流駛且廣，泛舟絕沿洄。,山水詩
郊居歲暮,柳宗元,屏居負山郭，歲暮驚離索。野迥樵唱來，庭空燒燼落。世紛因事遠，心賞隨年薄。默默諒何為，徒成今與昨。,
茅檐下始栽竹,柳宗元,瘴茅葺為宇，溽暑常侵肌。適有重膇疾，蒸鬱寧所宜。東鄰幸導我，樹竹邀涼颸。欣然愜吾志，荷鍤西巖垂。楚壤多怪石，墾鑿力已疲。江風忽雲暮，輿曳還相追。蕭瑟過極浦，旖旎附幽墀。貞根期永固，貽爾寒泉滋。夜窗遂不掩，羽扇寧復持。清泠集濃露，枕簟悽已知。網蟲依密葉，曉禽棲迥枝。豈伊紛囂間，重以心慮怡。嘉爾亭亭質，自遠棄幽期。不見野蔓草，蓊蔚有華姿。諒無凌寒色，豈與青山辭。,
南省轉牒欲具江國圖令盡通風俗故事,柳宗元,聖代提封盡海壖，狼荒猶得紀山川。華夷圖上應初錄，風土記中殊未傳。椎髻老人難借問，黃茆深峒敢留連。南宮有意求遺俗，試檢周書王會篇。,
汨羅遇風,柳宗元,南來不作楚臣悲，重入修門自有期。為報春風汨羅道，莫將波浪枉明時。,
朗州竇常員外寄劉二十八詩，見促行騎走筆酬,柳宗元,投荒垂一紀，新詔下荊扉。疑比莊周夢，情如蘇武歸。賜環留逸響，五馬助徵騑。不羨衡陽雁，春來前後飛。,
北還登漢陽北原題臨川驛,柳宗元,驅車方向闕，回首一臨川。多壘非餘恥，無謀終自憐。亂鬆知野寺，餘雪記山田。惆悵樵漁事，今還又落然。,
善謔驛和劉夢得酹淳于先生,柳宗元,水上鵠已去，亭中鳥又鳴。辭因使楚重，名為救齊成。荒壟遽千古，羽觴難再傾。劉伶今日意，異代是同聲。,
韋使君黃溪祈雨見召從行至祠下口號,柳宗元,驕陽愆歲事，良牧念菑畬。列騎低殘月，鳴笳度碧虛。稍窮樵客路，遙駐野人居。谷口寒流淨，叢祠古木疏。焚香秋霧溼，奠玉曉光初。肸蠁巫言報，精誠禮物餘。惠風仍偃草，靈雨會隨車。俟罪非真吏，翻慚奉簡書。,
雜曲歌辭·楊白花,柳宗元,楊白花，風吹度江水。坐令宮樹無顏色，搖盪春光千萬裡。茫茫曉日下長秋，哀歌未斷城鴉起。,
冉溪,柳宗元,少時陳力希公侯，許國不復為身謀。風波一跌逝萬里，壯心瓦解空縲囚。縲囚終老無餘事，願卜湘西冉溪地。卻學壽張樊敬侯，種漆南園待成器。,
田家三首,柳宗元,蓐食徇所務，驅牛向東阡。雞鳴村巷白，夜色歸暮田。札札耒耜聲，飛飛來烏鳶。竭茲筋力事，持用窮歲年。盡輸助徭役，聊就空自眠。子孫日已長，世世還復然。籬落隔煙火，農談四鄰夕。庭際秋蟲鳴，疏麻方寂歷。蠶絲盡輸稅，機杼空倚壁。里胥夜經過，雞黍事筵席。各言官長峻，文字多督責。東鄉後租期，車轂陷泥澤。公門少推恕，鞭樸恣狼藉。努力慎經營，肌膚真可惜。迎新在此歲，唯恐踵前跡。古道饒蒺藜，縈迴古城曲。蓼花被堤岸，陂水寒更綠。是時收穫竟，落日多樵牧。風高榆柳疏，霜重梨棗熟。行人迷去住，野鳥競棲宿。田翁笑相念，昏黑慎原陸。今年幸少豐，無厭饘與粥。,
過衡山見新花開卻寄弟,柳宗元,故國名園久別離，今朝楚樹發南枝。晴天歸路好相逐，正是峰前回雁時。,
答劉連州邦字,柳宗元,連璧本難雙，分符刺小邦。崩雲下灕水，劈箭上潯江。負弩啼寒狖，鳴枹驚夜狵。遙憐郡山好，謝守但臨窗。,
嶺南江行,柳宗元,瘴江南去入雲煙，望盡黃茆是海邊。山腹雨晴添象跡，潭心日暖長蛟涎。射工巧伺遊人影，颶母偏驚旅客船。從此憂來非一事，豈容華髮待流年。,勵志詩
旦攜謝山人至愚池,柳宗元,新沐換輕幘，曉池風露清。自諧塵外意，況與幽人行。霞散眾山迥，天高數雁鳴。機心付當路，聊適羲皇情。,
零陵早春,柳宗元,問春從此去，幾日到秦原。憑寄還鄉夢，殷勤入故園。,
楊尚書寄郴筆，知是小生本樣，令更商榷使盡,柳宗元,截玉銛錐作妙形，貯雲含霧到南溟。尚書舊用裁天詔，內史新將寫道經。曲藝豈能裨損益，微辭只欲播芳馨。桂陽卿月光輝遍，毫末應傳顧兔靈。,
再上湘江,柳宗元,好在湘江水，今朝又上來。不知從此去，更遣幾年回。,
柳州寄丈人周韶州,柳宗元,越絕孤城千萬峰，空齋不語坐高舂。印文生綠經旬合，硯匣留塵盡日封。梅嶺寒煙藏翡翠，桂江秋水露鰅鱅。丈人本自忘機事，為想年來憔悴容。,
酬徐二中丞普寧郡內池館即事見寄,柳宗元,鵷鴻念舊行，虛館對芳塘。落日明朱檻，繁花照羽觴。泉歸滄海近，樹入楚山長。榮賤俱為累，相期在故鄉。,
奉和週二十二丈，酬郴州侍郎衡江夜泊得韶州,柳宗元,丘山仰德耀，天路下徵騑。夢喜三刀近，書嫌五載違。凝情江月落，屬思嶺雲飛。會入司徒府，還邀周掾歸。,
韓漳州書報徹上人亡因寄二絕,柳宗元,早歲京華聽越吟，聞君江海分逾深。他時若寫蘭亭會，莫畫高僧支道林。頻把瓊書出袖中，獨吟遺句立秋風。桂江日夜流千里，揮淚何時到甬東。,
段九秀才處見亡友呂衡州書跡,柳宗元,交侶平生意最親，衡陽往事似分身。袖中忽見三行字，拭淚相看是故人。,
戲題石門長老東軒,柳宗元,石門長老身如夢，旃檀成林手所種。坐來念念非昔人，萬遍蓮花為誰用。如今七十自忘機，貪愛都忘筋力微。莫向東軒春野望，花開日出雉皆飛。,
始見白髮題所植海石榴,柳宗元,幾年封植愛芳叢，韻豔朱顏竟不同。從此休論上春事，看成古木對衰翁。,
南中榮橘柚,柳宗元,橘柚懷貞質，受命此炎方。密林耀朱綠，晚歲有餘芳。殊風限清漢，飛雪滯故鄉。攀條何所嘆，北望熊與湘。,
省試觀慶雲圖詩,柳宗元,設色既成象，卿雲示國都。九天開祕祉，百辟贊嘉謨。抱日依龍袞，非煙近御爐。高標連汗漫，迥望接虛無。裂素榮光發，舒華瑞色敷。恆將配堯德，垂慶代河圖。,
寄韋珩,柳宗元,初拜柳州出東郊，道旁相送皆賢豪。回眸炫晃別群玉，獨赴異域穿蓬蒿。炎煙六月咽口鼻，胸鳴肩舉不可逃。桂州西南又千里，灕水鬥石麻蘭高。陰森野葛交蔽日，懸蛇結虺如蒲萄。到官數宿賊滿野，縛壯殺老啼且號。飢行夜坐設方略，籠銅枹鼓手所操。奇瘡釘骨狀如箭，鬼手脫命爭纖毫。今年噬毒得霍疾，支心攪腹戟與刀。邇來氣少筋骨露，蒼白瀄汩盈顛毛。君今矻矻又竄逐，辭賦已復窮詩騷。神兵廟略頻破虜，四溟不日清風濤。聖恩倘忽念地葦，十年踐蹈久已勞。幸因解網入鳥獸，畢命江海終遊遨。願言未果身益老，起望東北心滔滔。,
李西川薦琴石,柳宗元,遠師騶忌鼓鳴琴，去和南風愜舜心。從此他山千古重，殷勤曾是奉徽音。,
奉酬楊侍郎丈因送八叔拾遺，戲贈詔追南來諸,柳宗元,貞一來時送彩箋，一行歸雁慰驚弦。翰林寂寞誰為主，鳴鳳應須早上天。一生判卻歸休，謂著南冠到頭。冶長雖解縲紲，無由得見東周。,
商山臨路有孤鬆往來斫以以為明，好事者憐之,柳宗元,孤鬆停翠蓋，託根臨廣路。不以險自防，遂為明所誤。幸逢仁惠意，重此藩籬護。猶有半心存，時將承雨露。,
雨中贈仙人山賈山人,柳宗元,寒江夜雨聲潺潺，曉雲遮盡仙人山。遙知玄豹在深處，下笑羈絆泥塗間。,
遊朝陽巖遂登西亭二十韻,柳宗元,謫棄殊隱淪，登陟非遠郊。所懷緩伊鬱，詎欲肩夷巢。高巖瞰清江，幽窟潛神蛟。開曠延陽景，回薄攢林梢。西亭構其巔，反宇臨呀庨。背瞻星辰興，下見雲雨交。惜非吾鄉土，得以蔭菁茆。羈貫去江介，世仕尚函崤。故墅即灃川，數畝均肥磽。臺館葺荒丘，池塘疏沉坳。會有圭組戀，遂貽山林嘲。薄軀信無庸，瑣屑劇斗筲。囚居固其宜，厚羞久已包。庭除植蓬艾，隟牖懸蠨蛸。所賴山川客，扁舟枉長梢。挹流敵清觴，掇野代嘉餚。適道有高言，取樂非弦匏。逍遙屏幽昧，淡薄辭喧呶。晨雞不餘欺，風雨聞嘐嘐。再期永日閒，提挈移中庖。,
首春逢耕者,柳宗元,南楚春候早，餘寒已滋榮。土膏釋原野，白蟄競所營。綴景未及郊，穡人先偶耕。園林幽鳥囀，渚澤新泉清。農事誠素務，羈囚阻平生。故池想蕪沒，遺畝當榛荊。慕隱既有系，圖功遂無成。聊從田父言，款曲陳此情。眷然撫耒耜，回首煙雲橫。,田園詩，描寫春天，思鄉詩
湘岸移木芙蓉植龍興精舍,柳宗元,有美不自蔽，安能守孤根。盈盈湘西岸，秋至風露繁。麗影別寒水，穠芳委前軒。芰荷諒難雜，反此生高原。,
樂府雜曲·鼓吹鐃歌·戰武牢,柳宗元,戰武牢，動河朔。逆之助，圖掎角。怒鷇麛，抗喬嶽。翹萌牙，傲霜雹。王謀內定，申掌握。鋪施芟夷，二主縛。憚華戎，廓封略。命之瞢，卑以斫。歸有德，唯先覺。,
贈江華長老,柳宗元,老僧道機熟，默語心皆寂。去歲別舂陵，沿流此投跡。室空無侍者，巾屨唯掛壁。一飯不願餘，跏趺便終夕。風窗疏竹響，露井寒鬆滴。偶地即安居，滿庭芳草積。,
三贈劉員外,柳宗元,信書成自誤，經事漸知非。今日臨岐別，何年待汝歸。,
登柳州峨山,柳宗元,荒山秋日午，獨上意悠悠。如何望鄉處，西北是融州。,
疊後,柳宗元,事業無成恥藝成，南宮起草舊連名。勸君火急添功用，趁取當時二妙聲。,
構法華寺西亭,柳宗元,竄身楚南極，山水窮險艱。步登最高寺，蕭散任疏頑。西垂下斗絕，欲似窺人寰。反如在幽谷，榛翳不可攀。命童恣披翦，葺宇橫斷山。割如判清濁，飄若升雲間。遠岫攢眾頂，澄江抱清灣。夕照臨軒墮，棲鳥當我還。菡萏溢嘉色，篔簹遺清斑。神舒屏羈鎖，志適忘幽孱。棄逐久枯槁，迨今始開顏。賞心難久留，離念來相關。北望間親愛，南瞻雜夷蠻。置之勿複道，且寄須臾閒。,
從崔中丞過盧少尹郊居,柳宗元,寓居湘岸四無鄰，世網難嬰每自珍。蒔藥閒庭延國老，開樽虛室值賢人。泉回淺石依高柳，徑轉垂藤閒綠筠。聞道偏為五禽戲，出門鷗鳥更相親。,
樂府雜曲·鼓吹鐃歌·晉陽武,柳宗元,晉陽武，奮義威。煬之渝，德焉歸。氓畢屠，綏者誰。皇烈烈，專天機。號以仁，揚其旗。日之升，九土晞。斥田圻，流洪輝。有其二，翼餘隋。斫梟驁，連熊螭。枯以肉，勍者羸。后土蕩，玄穹彌。合之育，莽然施。惟德輔，慶無期。,
巽公院五詠·禪堂,柳宗元,發地結菁茅，團團抱虛白。山花落幽戶，中有忘機客。涉有本非取，照空不待析。萬籟俱緣生，窅然喧中寂。心境本洞如，鳥飛無遺蹟。,
聞籍田有感,柳宗元,天田不日降皇輿，留滯長沙歲又除。宣室無由問釐事，周南何處託成書。,
掩役夫張進骸,柳宗元,生死悠悠爾，一氣聚散之。偶來紛喜怒，奄忽已復辭。為役孰賤辱，為貴非神奇。一朝纊息定，枯朽無妍媸。生平勤皁櫪，剉秣不告疲。既死給槥櫝，葬之東山基。奈何值崩湍，蕩析臨路垂。髐然暴百骸，散亂不復支。從者幸告餘，眷之涓然悲。貓虎獲迎祭，犬馬有蓋帷。佇立唁爾魂，豈復識此為。畚鍤載埋瘞，溝瀆護其危。我心得所安，不謂爾有知。掩骼著春令，茲焉適其時。及物非吾事，聊且顧爾私。,
離觴不醉，至驛卻寄相送諸公,柳宗元,無限居人送獨醒，可憐寂寞到長亭。荊州不遇高陽侶，一夜春寒滿下廳。,
摘櫻桃贈元居士，時在望仙亭南樓與朱道士同,柳宗元,海上朱櫻贈所思，樓居況是望仙時。蓬萊羽客如相訪，不是偷桃一小兒。,
新植海石榴,柳宗元,弱植不盈尺，遠意駐蓬瀛。月寒空階曙，幽夢彩雲生。糞壤擢珠樹，莓苔插瓊英。芳根閟顏色，徂歲為誰榮。,
詔追赴都回寄零陵親故,柳宗元,每憶纖鱗游尺澤，翻愁弱羽上丹霄。岸傍古堠應無數，次第行看別路遙。,
桂州北望秦驛，手開竹徑至釣磯，留待徐容州,柳宗元,幽徑為誰開，美人城北來。王程倘餘暇，一上子陵臺。,
殷賢戲批書後寄劉連州並示孟侖二童,柳宗元,書成欲寄庾安西，紙背應勞手自題。聞道近來諸子弟，臨池尋已厭家雞。,
聞徹上人亡寄侍郎楊丈,柳宗元,東越高僧還姓湯，幾時瓊佩觸鳴璫。空花一散不知處，誰採金英與侍郎。,
樂府雜曲·鼓吹鐃歌·獸之窮,柳宗元,獸之窮，奔大麓。天厚黃德，狙獷服。甲之櫜弓，弭矢箙。皇旅靖，敵逾蹙。自亡其徒，匪予戮。屈贇猛，虔慄慄。縻以尺組，啖以秩。黎之陽，土茫茫。富兵戎，盈倉箱。乏者德，莫能享。驅豺兕，授我疆。,
樂府雜曲·鼓吹鐃歌·鐵山碎,柳宗元,鐵山碎，大漠舒。二虜勁，連穹廬。背北海，專坤隅。歲來侵邊，或傅於都。天子命元帥，奮其雄圖。破定襄，降魁渠。窮竟窟宅，斥餘吾。百蠻破膽，邊氓蘇。威武輝耀，明鬼區。利澤彌萬祀，功不可逾。官臣拜手，惟帝之謨。,
春懷故園,柳宗元,九扈鳴已晚，楚鄉農事春。悠悠故池水，空待灌園人。,
奉平淮夷雅表·方城，命愬守也。卒入蔡，得,柳宗元,方城臨臨，王卒峙之。匪徼匪競，皇有正命。皇命於愬，往舒餘仁。踣彼艱頑，柔惠是馴。愬拜即命，於皇之訓。既礪既攻，以後厥刃。王師嶷嶷，熊羆是式。銜勇韜力，日思予殛。寇昏以狂，敢蹈愬疆。士獲厥心，大袒高驤。長戟酋矛，粲其綏章。右翦左屠，聿禽其良。其良既宥，告以父母。恩柔於肌，卒貢爾有。維彼攸恃，乃偵乃誘。維彼攸宅，乃發乃守。其恃爰獲，我功我多。陰諜厥圖，以究爾訛。雨雪洋洋，大風來加，於燠其寒，於邇其遐。汝陰之茫，懸瓠之峨。是震是拔，大殲厥家。狡虜既縻，輸於國都。示之市人，即社行誅。乃諭乃止，蔡有厚喜。完其室家，仰父俯子。汝水沄沄，既清而瀰。蔡人行歌，我步逶遲。蔡人歌矣，蔡風和矣。孰纇蔡初，胡甈爾居。式慕以康，為願有餘。是究是諮，皇德既舒。皇曰諮愬，裕乃父功。昔我文祖，惟西平是庸。內誨於家，外刑于邦。孰是蔡人，而不率從。蔡人率止，惟西平有子。西平有子，惟我有臣。疇允大邦，俾惠我人。於廟告功，以顧萬方。,
浩初上人見貽絕句欲登仙人山因以酬之,柳宗元,珠樹玲瓏隔翠微，病來方外事多違。仙山不屬分符客，一任凌空錫杖飛。,
銅魚使赴都寄親友,柳宗元,行盡關山萬里餘，到時閭井是荒墟。附庸唯有銅魚使，此後無因寄遠書。,
柳州寄京中親故,柳宗元,林邑山連瘴海秋，牂牁水向郡前流。勞君遠問龍城地，正北三千到錦州。,
同劉二十八哭呂衡州，兼寄江陵李元二侍御,柳宗元,衡嶽新摧天柱峰，士林憔悴泣相逢。只令文字傳青簡，不使功名上景鍾。三畝空留懸磬室，九原猶寄若堂封。遙想荊州人物論，幾回中夜惜元龍。,
清水驛叢竹天水趙雲餘手種一十二莖,柳宗元,檐下疏篁十二莖，襄陽從事寄幽情。只應更使伶倫見，寫盡雌雄雙鳳鳴。,
疊前,柳宗元,小學新翻墨沼波，羨君瓊樹散枝柯。左家弄玉唯嬌女，空覺庭前鳥跡多。,
感遇二首,柳宗元,西陸動涼氣，驚烏號北林。棲息豈殊性，集枯安可任。鴻鵠去不返，勾吳阻且深。徒嗟日沉湎，丸鼓騖奇音。東海久搖盪，南風已駸駸。坐使青天暮，小星愁太陰。眾情嗜奸利，居貨捐千金。危根一以振，齊斧來相尋。攬衣中夜起，感物涕盈襟。微霜眾所踐，誰念歲寒心。旭日照寒野，鳥斯起蒿萊。啁啾有餘樂，飛舞西陵隈。迴風旦夕至，零葉委陳荄。所棲不足恃，鷹隼縱橫來。,
詔追赴都二月至灞亭上,柳宗元,十一年前南渡客，四千裡外北歸人。詔書許逐陽和至，驛路開花處處新。,
種木槲花,柳宗元,上苑年年佔物華，飄零今日在天涯。只因長作龍城守，剩種庭前木槲花。,
入黃溪聞猿,柳宗元,溪路千里曲，哀猿何處鳴。孤臣淚已盡，虛作斷腸聲。,
自衡陽移桂十餘本植零陵所住精舍,柳宗元,謫官去南裔，清湘繞靈嶽。晨登蒹葭岸，霜景霽紛濁。離披得幽桂，芳本欣盈握。火耕困煙燼，薪採久摧剝。道旁且不願，岑嶺況悠邈。傾筐壅故壤，棲息期鸞鷟。路遠清涼宮，一雨悟無學。南人始珍重，微我誰先覺。芳意不可傳，丹心徒自渥。,
龜背戲,柳宗元,長安新技出宮掖，喧喧初遍王侯宅。玉盤滴瀝黃金錢，皎如文龜麗秋天。八方定位開神卦，六甲離離齊上下。投變轉動玄機卑，星流霞破相參差。四分五裂勢未已，出無入有誰能知。乍驚散漫無處所，須臾羅列已如故。徒言萬事有盈虛，終朝一擲知勝負。修門象棋不復貴，魏宮妝奩世所棄。豈如瑞質耀奇文，願持千歲壽吾君。廟堂巾笥非餘慕，錢刀兒女徒紛紛。,
舞曲歌辭·白紵歌,柳宗元,翠帷雙卷出傾城，龍劍破匣霜月明。朱脣掩抑悄無聲，金簧玉磬宮中生。下沉秋水激太清，天高地迥凝日晶，羽觴盪漾何事傾。,
登鸛雀樓,王之渙,白日依山盡，黃河入海流。欲窮千里目，更上一層樓。,山水詩，勵志詩，哲理詩，唐詩三百首
涼州詞,王之渙,黃河遠上白雲間，一片孤城萬仞山。羌笛何須怨楊柳，春風不度玉門關。單于北望拂雲堆，殺馬登壇祭幾回。漢家天子今神武，不肯和親歸去來。,邊塞詩，思鄉詩，唐詩三百首
宴詞,王之渙,長堤春水綠悠悠，畎入漳河一道流。莫聽聲聲催去棹，桃溪淺處不勝舟。,
送別,王之渙,楊柳東風樹，青青夾御河。近來攀折苦，應為別離多。,送別詩，描寫柳
九日送別,王之渙,薊庭蕭瑟故人稀，何處登高且送歸。今日暫同芳菊酒，明朝應作斷蓬飛。,重陽節
橫吹曲辭·出塞,王之渙,黃砂直上白雲間，一片孤城萬仞山。羌笛何須怨楊柳，春光不度玉門關。,
黃鶴樓,崔顥,昔人已乘黃鶴去，此地空餘黃鶴樓。黃鶴一去不復返，白雲千載空悠悠。晴川歷歷漢陽樹，芳草萋萋鸚鵡洲。日暮鄉關何處是？煙波江上使人愁。,思鄉詩，唐詩三百首，初中
黃鶴樓,崔顥,昔人已乘白雲去，此地空餘黃鶴樓。黃鶴一去不復返，白雲千載空悠悠。晴川歷歷漢陽樹，芳草萋萋鸚鵡洲。日暮鄉關何處是，煙波江上使人愁。,
行經華陰,崔顥,岧嶢太華俯鹹京，天外三峰削不成。武帝祠前雲欲散，仙人掌上雨初晴。河山北枕秦關險，驛路西連漢畤平。借問路旁名利客，何如此處學長生。,山水詩，唐詩三百首
行經華陰,崔顥,迢嶢太華俯鹹京，天外三峰削不成。武帝祠前雲欲散，仙人掌上雨初晴。河山北枕秦關險，驛樹西連漢畤平。借問路傍名利客，無如此處學長生。,
行經華陰,崔顥,岧嶢太華俯鹹京，天外三峰削不成。武帝祠前雲欲散，仙人掌上雨初晴。河山北枕秦關險，驛樹西連漢畤平。借問路旁名利客，無如此處學長生。,
長幹行,崔顥,君家何處住，妾住在橫塘。停船暫借問，或恐是同鄉。家臨九江水，來去九江側。同是長幹人，自小不相識。下渚多風浪，蓮舟漸覺稀。那能不相待，獨自逆潮歸。三江潮水急，五湖風浪湧。由來花性輕，莫畏蓮舟重。,思鄉詩，唐詩三百首，孤獨
贈懷一上人,崔顥,法師東南秀，世實豪家子。削髮十二年，誦經峨眉裡。自此照群蒙，卓然為道雄。觀生盡入妄，悟有皆成空。淨體無眾染，苦心歸妙宗。一朝敕書至，召入承明宮。說法金殿裡，焚香清禁中。傳燈遍都邑，杖錫遊王公。天子揖妙道，群僚趨下風。我法本無著，時來出林壑。因心得化城，隨病皆與藥。上啟黃屋心，下除蒼生縛。一從入君門，說法無朝昏。帝作轉輪王，師為持戒尊。軒風灑甘露，佛雨生慈根。但有滅度理，而生開濟恩。復聞江海曲，好殺成風俗。帝曰我上人，為除羶腥欲。是日發西秦，東南至蘄春。風將衡桂接，地與吳楚鄰。舊少清信士，實多漁獵人。一聞吾師至，舍網江湖濱。作禮懺前惡，潔誠期後因。因成日既久，事濟身不守。更出淮楚間，復來荊河口。荊河馬卿岑，茲地近道林。入講鳥常狎，坐禪獸不侵。都非緣未盡，曾是教所任。故我一來事，永承微妙音。竹房見衣鉢，鬆宇清身心。早悔業至淺，晚成計可尋。善哉遠公義，清淨如黃金。,
邯鄲宮人怨,崔顥,邯鄲陌上三月春，暮行逢見一婦人。自言鄉里本燕趙，少小隨家西入秦。母兄憐愛無儔侶，五歲名為阿嬌女。七歲丰茸好顏色，八歲黠惠能言語。十三兄弟教詩書，十五青樓學歌舞。我家青樓臨道旁，紗窗綺幔暗聞香。日暮笙歌駐君馬，春日妝梳妾斷腸。不用城南使君婿，本求三十侍中郎。何知漢帝好容色，玉輦攜歸登建章。建章宮殿不知數，萬戶千門深且長。百堵塗椒接青瑣，九華閣道連洞房。水晶簾箔雲母扇，琉利窗牖玳瑁床。歲歲年年奉歡宴，嬌貴榮華誰不羨。恩情莫比陳皇后，寵愛全勝趙飛燕。瑤房侍寢世莫知，金屋更衣人不見。誰言一朝復一日，君王棄世市朝變。宮車出葬茂陵田，賤妾獨留長信殿。一朝太子升至尊，宮中人事如掌翻。同時侍女見讒毀，後來新人莫敢言。兄弟印綬皆被奪，昔年賞賜不復存。一旦放歸舊鄉里，乘車垂淚還入門。父母愍我曾富貴，嫁與西舍金王孫。念此翻覆復何道，百年盛衰誰能保？憶昨尚如春日花，悲今已作秋時草。少年去去莫停鞭，人生萬事由上天。非我今日獨如此，古今歇薄皆共然。,
江畔老人愁,崔顥,江南年少十八九，乘舟欲渡青溪口。青溪口邊一老翁，鬢眉皓白已衰朽。自言家代仕樑陳，垂朱拖紫三十人。兩朝出將復入相，五世疊鼓乘朱輪。父兄三葉皆尚主，子女四代為妃嬪。南山賜田接御苑，北宮甲第連紫宸。直言榮華未休歇，不覺山崩海將竭。兵戈亂入建康城，煙火連燒未央闕。衣冠士子陷鋒刃，良將名臣盡埋沒。山川改易失市朝，衢路縱橫填白骨。老人此時尚少年，脫身走得投海邊。罷兵歲餘未敢出，去鄉三載方來旋。蓬蒿忘卻五城宅，草木不識青谿田。雖然得歸到鄉土，零丁貧賤長辛苦。採樵屢入歷陽山，刈稻常過新林浦。少年欲知老人歲，豈知今年一百五。君今少壯我已衰，我昔少年君不睹。人生貴賤各有時，莫見羸老相輕欺。感君相問為君說，說罷不覺令人悲。,
入若耶溪,崔顥,輕舟去何疾，已到雲林境。起坐魚鳥間，動搖山水影。巖中響自答，溪裡言彌靜。事事令人幽，停橈向餘景。,
雜曲歌辭·渭城少年行,崔顥,洛陽二月梨花飛，秦地行人春憶歸。揚鞭走馬城南陌，朝逢驛使秦川客。驛使前日發章臺，傳道長安春早來。棠梨宮中燕初至，葡萄館裡花正開。念此使人歸更早，三月便達長安道。長安道上春可憐，搖風蕩日曲河邊。萬戶樓臺臨渭水，五陵花柳滿秦川。秦川寒食盛繁華，遊子春來喜見花。鬥雞下杜塵初合，走馬章臺日半斜。章臺帝城稱貴裡，青樓日晚歌鐘起。貴里豪家白馬驕，五陵年少不相饒。雙雙挾彈來金市，兩兩鳴鞭上渭橋。渭城橋頭酒新熟，金鞍白馬誰家宿。可憐錦瑟箏琵琶，玉臺清酒就君家。小婦春來不解羞，嬌歌一曲楊柳花。,
行路難·君不見建章宮中金明枝,崔顥,君不見建章宮中金明枝，萬萬長條拂地垂。二月三月花如霰，九重幽深君不見。豔彩朝含四寶宮，香風旦入朝雲殿。漢家宮女春未闌，愛此芳香朝暮看。看來看去心不忘，攀折將安鏡臺上。雙雙素手剪不成，兩兩紅妝笑相向。建章昨夜起春風，一花飛落長信宮。長信麗人見花泣，憶此珍樹何嗟及。我昔初在昭陽時，朝攀暮折登玉墀。只言歲歲長相對，不悟今朝遙相思。,
結定襄郡獄效陶體,崔顥,我在河東時，使往定襄裡。定襄諸小兒，爭訟紛城市。長老莫敢言，太守不能理。謗書盈几案，文墨相填委。牽引肆中翁，追呼田家子。我來折此獄，五聽辨疑似。小大必以情，未嘗施鞭箠。是時三月暮，遍野農桑起。里巷鳴春鳩，田園引流水。此鄉多雜俗，戎夏殊音旨。顧問邊塞人，勞情曷雲已。,
代閨人答輕薄少年,崔顥,妾家近隔鳳凰池，粉壁紗窗楊柳垂。本期漢代金吾婿，誤嫁長安遊俠兒。兒家夫婿多輕薄，借客探丸重然諾。平明挾彈入新豐，日晚揮鞭出長樂。青絲白馬冶遊園，能使行人駐馬看。自矜陌上繁華盛，不念閨中花鳥闌。花間陌上春將晚，走馬鬥雞猶未返。三時出望無訊息，一去那知行近遠？桃李花開覆井欄，朱樓落日捲簾看。愁來欲奏相思曲，抱得秦箏不忍彈。,
贈王威古,崔顥,三十羽林將，出身常事邊。春風吹淺草，獵騎何翩翩。插羽兩相顧，鳴弓新上弦。射麋入深谷，飲馬投荒泉。馬上共傾酒，野中聊割鮮。相看未及飲，雜虜寇幽燕。烽火去不息，胡塵高際天。長驅救東北，戰解城亦全。報國行赴難，古來皆共然。,
遊天竺寺,崔顥,晨登天竺山，山殿朝陽曉。厓泉爭噴薄，江岫相縈繞。直上孤頂高，平看眾峰小。南州十二月，地暖冰雪少。青翠滿寒山，藤蘿覆冬沼。花龕瀑布側，青壁石林杪。鳴鐘集人天，施飯聚猿鳥。洗意歸清淨，澄心悟空了。始知世上人，萬物一何擾。,
長門怨,崔顥,君王寵初歇，棄妾長門宮。紫殿青苔滿，高樓明月空。夜愁生枕蓆，春意罷簾櫳。泣盡無人問，容華落鏡中。,
雜詩,崔顥,可憐青銅鏡，掛在白玉堂。玉堂有美女，嬌弄明月光。羅袖拂金鵲，彩屏點紅妝。妝罷含情坐，春風桃李香。,
舟行入剡,崔顥,鳴棹下東陽，回舟入剡鄉。青山行不盡，綠水去何長。地氣秋仍溼，江風晚漸涼。山梅猶作雨，溪橘未知霜。謝客文逾盛，林公未可忘。多慚越中好，流恨閱時芳。,
渭城少年行,崔顥,洛陽三月梨花飛，秦地行人春憶歸。揚鞭走馬城南陌，朝逢驛使秦川客。驛使前日發章臺，傳道長安春早來。棠梨宮中燕初至，葡萄館裡花正開。念此使人歸更早，三月便達長安道。長安道上春可憐，搖風蕩日曲江邊。萬戶樓臺臨渭水，五陵花柳滿秦川。秦川寒食盛繁華，遊子春來不見家。鬥雞下杜塵初合，走馬章臺日半斜。章臺帝城稱貴裡，青樓日晚歌鐘起。貴里豪家白馬驕，五陵年少不相饒。雙雙挾彈來金市，兩兩鳴鞭上渭橋。渭城橋頭酒新熟，金鞍白馬誰家宿。可憐錦瑟箏琵琶，玉臺清酒就倡家。下婦春來不解羞，嬌歌一曲楊柳花。,
盧姬篇,崔顥,盧姬少小魏王家，綠鬢紅脣桃李花。魏王綺樓十二重，水晶簾箔繡芙蓉。白玉欄杆金作柱，樓上朝朝學歌舞。前堂後堂羅袖人，南窗北窗花發春。翠幌珠簾鬥絲管，一彈一奏雲欲斷。君王日晚下朝歸，鳴環佩玉生光輝。人生今日得驕貴，誰道盧姬身細微。,
孟門行,崔顥,黃雀銜黃花，翩翩傍檐隙。本擬報君恩，如何反彈射。金罍美酒滿座春，平原愛才多眾賓。滿堂盡是忠義士，何意得有讒諛人。諛言反覆那可道，能令君心不自保。北園新栽桃李枝，根株未固何轉移。成陰結實君自取，若問傍人那得知。,
贈梁州張都督,崔顥,聞君為漢將，虜騎罷南侵。出塞清沙漠，還家拜羽林。風霜臣節苦，歲月主恩深。為語西河使，知餘報國心。,
雜曲歌辭·長干曲四首,崔顥,君家定何處，妾住在橫塘。停舟暫借問，或恐是同鄉。家臨九江水，去來九江側。同是長幹人，生小不相識。下渚多風浪，蓮舟漸覺稀。那能不相待，獨自逆潮歸。三江潮水急，五湖風浪湧。由來花性輕，莫畏蓮舟重。,
川上女,崔顥,川上女，晚妝鮮。日落青渚試輕楫，汀長花滿正回船。暮來浪起風轉緊，自言此去橫塘近。綠江無伴夜獨行，獨行心緒愁無盡。,
澄水如鑑,崔顥,聖賢將立喻，上善貯情深。潔白依全德，澄清有片心。澆浮知不撓，濫濁固難侵。方寸懸高鑑，生涯詎陸沉。對泉能自誡，如鏡靜相臨。廉慎傳家政，流芳合古今。,
雁門胡人歌,崔顥,高山代郡東接燕，雁門胡人家近邊。解放胡鷹逐塞鳥，能將代馬獵秋田。山頭野火寒多燒，雨裡孤峰溼作煙。聞道遼西無鬥戰，時時醉向酒家眠。,
七夕宴懸圃二首,崔顥,長安城中月如練，家家此時持針線。仙裙玉佩空自知，天上人間不相見。長信深陰夜轉幽，瑤階金閣數螢流。班姬此夕愁無限，河漢三更看鬥牛。,
贈盧八象,崔顥,客從巴水渡，傳爾溯行舟。是日風波霽，高堂雨半收。青山滿蜀道，綠水向荊州。不作書相問，誰能慰別愁？,
奉和許給事夜直簡諸公,崔顥,西掖黃樞近，東曹紫禁連。地因才子拜，人用省郎遷。夜直千門靜，河明永珍懸。建章宵漏急，閶闔曉鍾傳。寵列貂蟬位，恩深侍從年。九重初起草，五夜即成篇。顧己無官次，循涯但自憐。遠陪蘭署作，空此仰神仙。,
遼西作,崔顥,燕郊芳歲晚，殘雪凍邊城。四月青草合，遼陽春水生。胡人正牧馬，漢將日徵兵。露重寶刀溼，沙虛金鼓鳴。寒衣著已盡，春服與誰成？寄語洛陽使，為傳邊塞情。,
送單于裴都護赴西河,崔顥,征馬去翩翩，秋城月正圓。單于莫近塞，都護欲回邊。漢驛通煙火，胡沙乏井泉。功成須獻捷，未必去經年。,
王家少婦,崔顥,十五嫁王昌，盈盈入畫堂。自矜年最少，復倚婿為郎。舞愛前谿綠，歌憐子夜長。閒來鬥百草，度日不成妝。,
晚入汴水,崔顥,昨晚南行楚，今朝北溯河。客愁能幾日？鄉路漸無多。晴景搖津樹，春風起棹歌。長淮亦已盡，寧復畏潮波。,
題潼關樓,崔顥,客行逢雨霽，歇馬上津樓。山勢雄三輔，關門扼九州。川從陝路去，河繞華陰流。向晚登臨處，風煙萬里愁。,
岐王席觀妓,崔顥,二月春來半，宮中日漸長。柳垂金屋暖，花發玉樓香。拂匣先臨鏡，調笙更炙簧。還將歌舞態，只擬奉君王。,
上巳,崔顥,巳日帝城春，傾都祓禊晨。停車須傍水，奏樂要驚塵。弱柳障行騎，浮橋擁看人。猶言日尚早，更向九龍津。,
相逢行,崔顥,妾年初二八，家住洛橋頭。玉戶臨馳道，朱門近御溝。使君何假問，夫婿大長秋。女弟新承寵，諸兄近拜侯。春生百子殿，花發五城樓。出入千門裡，年年樂未休。,
古遊俠呈軍中諸將,崔顥,少年負膽氣，好勇復知機。仗劍出門去，孤城逢合圍。殺人遼水上，走馬漁陽歸。錯落金鎖甲，蒙茸貂鼠衣。還家行且獵，弓矢速如飛。地迥鷹犬疾，草深狐兔肥。腰間帶兩綬，轉盼生光輝。顧謂今日戰，何如隨建威。,
長安道,崔顥,長安甲第高入雲，誰家居住霍將軍。日晚朝回擁賓從，路傍揖拜何紛紛。莫言炙手手可熱，須臾火盡灰亦滅。莫言貧賤即可欺，人生富貴自有時。一朝天子賜顏色，世上悠悠應自知。,
題沈隱侯八詠樓,崔顥,樑日東陽守，為樓望越中。綠窗明月在，青史古人空。江靜聞山狖，川長數塞鴻。登臨白雲晚，流恨此遺風。,
維揚送友還蘇州,崔顥,長安南下幾程途，得到邗溝吊綠蕪。渚畔鱸魚舟上釣，羨君歸老向東吳。,
發錦沙村,崔顥,北上途未半，南行歲已闌。孤舟下建德，江水入新安。海近山常雨，溪深地早寒。行行泊不可，須及子陵灘。,
雜曲歌辭·盧姬篇,崔顥,盧姬小小魏王家，綠鬢紅脣桃李花。魏玉綺樓十二重，水精簾箔繡芙蓉。白玉闌干金作柱，樓上朝朝學歌舞。前堂後堂羅袖人，南窗北窗花發春。翠幌珠簾鬥弦管，一奏一彈雲欲斷。君王日晚下朝歸，鳴環佩玉生光輝。人生今日得驕貴，誰道盧姬身細微。,
贈輕車,崔顥,悠悠遠行歸，經春涉長道。幽冀桑始青，洛陽蠶欲老。憶昨戎馬地，別時心草草。烽火從北來，邊城閉常早。平生少相遇，未得展懷抱。今日杯酒間，見君交情好。,
詠鵝,駱賓王,鵝，鵝，鵝，曲項向天歌。白毛浮綠水，紅掌撥清波。,
易水送別,駱賓王,此地別燕丹，壯士發衝冠。昔時人已沒，今日水猶寒。,送別詩
在獄詠蟬,駱賓王,西陸蟬聲唱，南冠客思侵。那堪玄鬢影，來對白頭吟。露重飛難進，風多響易沉。無人信高潔，誰為表予心。,唐詩三百首
從軍行,駱賓王,平生一顧念，意氣溢三軍。野日分戈影，天星合劍文。弓弦抱漢月，馬足踐胡塵。不求生入塞，唯當死報君。,
在獄詠蟬並序,駱賓王,餘禁所禁垣西，是法廳事也，有古槐數珠焉。雖生意可知，同殷仲文之古樹，而聽訟斯在，即周召伯之甘棠。每至夕照低陰，秋蟬疏引，發聲幽息，有切嘗聞。豈人心異於曩時，將蟲響悲於前聽。嗟乎，聲以動容，德人以象賢。故潔其身也，稟君子達人之高行，蛻其皮也，有仙都羽化之靈姿。候時而來，順陰陽之數，應節為變，寄藏用之機。有目斯開，不以道昏而昧其視，有翼自薄，不以俗厚而其真。吟喬樹之微風，韻姿天縱，飲高秋之墜露，清畏人知。僕失路艱虞，遭時微徽。不哀傷而自怨，未搖落而先衰。聞蟪蛄之流聲，悟平反之已奏，見情沿物應，哀弱羽之飄零，道寄人知，憫餘聲之寂寞。非謂文墨，取代幽憂云爾。西陸蟬聲唱，南冠客思深。不堪玄鬢影，來對白頭吟。露重飛難進，風多響易沉。無人信高潔，誰為表餘心。,唐詩三百首
雜曲歌辭·從軍中行路難二首,駱賓王,君不見封狐雄虺自成群，馮深負固結妖氛。玉璽分兵徵惡少，金壇受律動將軍。將軍擁旄宣廟略，戰士橫行靜夷落。長驅一息背銅梁，直指三巴逾劍閣。閣道岧嶢上戍樓，劍門遙裔俯靈丘。邛關九折無平路，江水雙源有急流。徵役無期返，他鄉歲華晚。杳杳丘陵出，蒼蒼林薄遠。途危紫蓋峰，路澀青泥阪。去去指哀牢，行行入不毛。絕壁千里險，連山四望高。中外分割槽宇，夷夏殊風土。交趾枕南荒，昆彌臨北戶。川源饒毒霧，溪谷多淫雨。行潦四時流，崩查千歲古。漂梗飛蓬不自安，捫藤引葛度危巒。昔時聞道從軍樂，今日方知行路難。蒼江綠水東流駛，炎洲丹徼南中地。南中南鬥映星河，秦川秦塞阻煙波。三春邊地風光少，五月瀘中瘴癘多。朝驅疲斥候，夕息倦誰何。向月彎繁弱，連星轉太阿。重義輕生懷一顧，東伐西征凡幾度。夜夜朝朝斑鬢新，年年歲歲戎衣故。灞城隅，滇池水，天涯望轉積，地際行無已。徒覺炎涼節物非，不知關山千萬裡。棄置勿重陳，重陳多苦辛。且悅清笳楊柳曲，詎憶芳園桃李人。絳節朱旗分白羽，丹心白刃酬明主。但令一技君王識，誰憚三邊征戰苦。行路難，行路難，岐路幾千端。無復歸雲憑短翰，望日想長安。君不見玉關塵色暗邊亭，銅鞮雜虜寇長城。天子按劍徵餘勇，將軍受脤事橫行。七德龍韜開玉帳，千里鼉鼓疊金鉦。陰山苦霧埋高壘，交河孤月照連營。連營去去無窮極，擁旆遙遙過絕國。陣雲朝結晦天山，寒沙夕漲迷疏勒。龍鱗水上開魚貫，馬首山前振雕翼。長驅萬里讋祁連，分麾三命武功宣。百發烏號遙碎柳，七盡龍文迥照蓮。春來秋去移灰琯，蘭閨柳市芳塵斷。雁門迢遞尺書稀，鴛被相思雙帶緩。行路難。誓令氛祲靜皋蘭。但使封侯龍額貴，詎隨中婦鳳樓寒。,
帝京篇,駱賓王,山河千里國，城闕九重門。不睹皇居壯，安知天子尊。皇居帝裡崤函谷，鶉野龍山侯甸服。五緯連影集星躔，八水分流橫地軸。秦塞重關一百二，漢家離宮三十六。桂殿嶔岑對玉樓，椒房窈窕連金屋。三條九陌麗城隈，萬戶千門平旦開。複道斜通鳷鵲觀，交衢直指鳳凰臺。劍履南宮入，簪纓北闕來。聲名冠寰宇，文物象昭回。鉤陳肅蘭戺，璧沼浮槐市。銅羽應風回，金莖承露起。校文天祿閣，習戰昆明水。朱邸抗平臺，黃扉通戚里。平臺戚里帶崇墉，炊金饌玉待鳴鐘。小堂綺帳三千戶，大道青樓十二重。寶蓋雕鞍金絡馬，蘭窗繡柱玉盤龍。繡柱璇題粉壁映，鏘金鳴玉王侯盛。王侯貴人多近臣，朝遊北里暮南鄰。陸賈分金將宴喜，陳遵投轄正留賓。趙李經過密，蕭朱交結親。丹鳳朱城白日暮，青牛紺幰紅塵度。俠客珠彈垂楊道，倡婦銀鉤採桑路。倡家桃李自芳菲，京華遊俠盛輕肥。延年女弟雙鳳入，羅敷使君千騎歸。同心結縷帶，連理織成衣。春朝桂尊尊百味，秋夜蘭燈燈九微。翠幌珠簾不獨映，清歌寶瑟自相依。且論三萬六千是，寧知四十九年非。古來榮利若浮雲，人生倚伏信難分。始見田竇相移奪，俄聞衛霍有功勳。未厭金陵氣，先開石槨文。朱門無復張公子，灞亭誰畏李將軍。相顧百齡皆有待，居然萬化鹹應改。桂枝芳氣已銷亡，柏樑高宴今何在。春去春來苦自馳，爭名爭利徒爾為。久留郎署終難遇，空掃相門誰見知。當時一旦擅豪華，自言千載長驕奢。倏忽摶風生羽翼，須臾失浪委泥沙。黃雀徒巢桂，青門遂種瓜。黃金銷鑠素絲變，一貴一賤交情見。紅顏宿昔白頭新，脫粟布衣輕故人。故人有湮淪，新知無意氣。灰死韓安國，羅傷翟廷尉。已矣哉，歸去來。馬卿辭蜀多文藻，揚雄仕漢乏良媒。三冬自矜誠足用，十年不調幾邅回。汲黯薪逾積，孫弘閣未開。誰惜長沙傅，獨負洛陽才。,懷才不遇
疇昔篇,駱賓王,少年重英俠，弱歲賤衣冠。既託寰中賞，方承膝下歡。遨遊灞水曲，風月洛城端。且知無玉饌，誰肯逐金丸。金丸玉饌盛繁華，自言輕侮季倫家。五霸爭馳千里馬，三條競騖七香車。掩映飛軒乘落照，參差步障引朝霞。池中舊水如懸鏡，屋裡新妝不讓花。意氣風雲倏如昨，歲月春秋屢回薄。上苑頻經柳絮飛，中園幾見梅花落。當時門客今何在，疇昔交朋已疏索。莫教憔悴損容儀，會得高秋雲霧廓。淹留坐帝鄉，無事積炎涼。一朝披短褐，六載奉長廊。賦文慚昔馬，執戟嘆前揚。揮戈出武帳，荷筆入文昌。文昌隱隱皇城裡，由來奕奕多才子。潘陸詞鋒駱驛飛，張曹翰苑縱橫起。卿相未曾識，王侯寧見擬。垂釣甘成白首翁，負薪何處逢知己。判將運命賦窮通，從來奇舛任西東。不應永棄同芻狗，且復飄颻類轉蓬。容鬢年年異，春華歲歲同。榮親未盡禮，徇主欲申功。脂車秣馬辭鄉國，縈轡西南使邛僰。玉壘銅梁不易攀，地角天涯眇難測。鶯囀蟬吟有悲望，鴻來雁度無音息。陽關積霧萬里昏，劍閣連山千種色。蜀路何悠悠，岷峰阻且修。迴腸隨九折，迸淚連雙流。寒光千里暮，露氣二江秋。長途看束馬，平水且沉牛。華陽舊地標神制，石鏡蛾眉真秀麗。諸葛才雄已號龍，公孫躍馬輕稱帝。五丁卓犖多奇力，四士英靈富文藝。雲氣橫開八陣形，橋形遙分七星勢。川平煙霧開，遊戲錦城隈。墉高龜望出，水淨雁文回。尋姝入酒肆，訪客上琴臺。不識金貂重，偏惜玉山頹。他鄉冉冉消年月，帝裡沈沈限城闕。不見猿聲助客啼，唯聞旅思將花發。我家迢遞關山裡，關山迢遞不可越。故園梅柳尚餘春，來時勿使芳菲歇。解鞅欲言歸，執袂愴多違。北樑俱握手，南浦共沾衣。別情傷去蓋，離念惜徂輝。知音何所託，木落雁南飛。回來望平陸，春來酒應熟。相將菌閣臥青溪，且用藤杯泛黃菊。十年不調為貧賤，百日屢遷隨倚伏。只為須求負郭田，使我再幹州縣祿。百年鬱郁少騰遷，萬里遙遙入鏡川。涘江拂潮衝白日，淮海長波接遠天。叢竹凝朝露，孤山起暝煙。賴有邊城月，常伴客旌懸。東南美箭稱吳會，名都隱軫三江外。塗山執玉應昌期，曲水開襟重文會。仙鏑流音鳴鶴嶺，寶劍分輝落蛟瀨。未看白馬對蘆芻，且覺浮雲似車蓋。江南節序多，文酒屢經過。共踏春江曲，俱唱採菱歌。舟移疑入鏡，棹舉若乘波。風光無限極，歸楫礙池荷。眺聽煙霞正流眄，即從王事歸艫轉。芝田花月屢裴回，金谷佳期重遊衍。登高北望嗤樑叟，憑軾西征想潘掾。峰開華嶽聳疑蓮，水激龍門急如箭。人事謝光陰，俄遭霜露侵。偷存七尺影，分沒九泉深。窮途行泣玉，憤路未藏金。茹荼空有嘆，懷橘獨傷心。年來歲去成銷鑠，懷抱心期漸寥落。掛冠裂冕已辭榮，南畝東皋事耕鑿。賓階客院常疏散，蓬徑柴扉終寂寞。自有林泉堪隱棲，何必山中事丘壑。我住青門外，家臨素滻濱。遙瞻丹鳳闕，斜望黑龍津。荒衢通獵騎，窮巷抵樵輪。時有桃源客，來訪竹林人。昨夜琴聲奏悲調，旭旦含顰不成笑。果乘驄馬發囂書，複道郎官稟綸誥。冶長非罪曾縲紲，長孺然灰也經溺。高門有閱不圖封，峻筆無聞斂敷妙。適離京兆謗，還從御史彈。炎威資夏景，平曲況秋翰。畫地終難入，書空自不安。吹毛未可待，搖尾且求餐。丈夫坎壈多愁疾，契闊迍邅盡今日。慎罰寧憑兩造辭，嚴科直掛三章律。鄒衍銜悲系燕獄，李斯抱怨拘秦桎。不應白髮頓成絲，直為黃沙暗如漆。紫禁終難叫，朱門不易排。驚魂聞葉落，危魄逐輪埋。霜威遙有厲，雪枉遂無階。含冤欲誰道，飲氣獨居懷。忽聞驛使發關東，傳道天波萬里通。涸鱗去轍還遊海，幽禽釋網便翔空。舜澤堯曦方有極，讒言巧佞儻無窮。誰能跼跡依三輔，會就商山訪四翁。,
詠懷,駱賓王,少年識事淺，不知交道難。一言芬若桂，四海臭如蘭。寶劍思存楚，金錘許報韓。虛心徒有託，循跡諒無端。太息關山險，吁嗟歲月闌。忘機殊會俗，守拙異懷安。阮籍空長嘯，劉琨獨未歡。十步庭芳斂，三秋隴月團。槐疏非盡意，鬆晚夜凌寒。悲調絃中急，窮愁醉裡寬。莫將流水引，空向俗人彈。,
送別,駱賓王,寒更承夜永，涼夕向秋澄。離心何以贈，自有玉壺冰。,
代女道士王靈妃贈道士李榮,駱賓王,玄都五府風塵絕，碧海三山波浪深。桃實千年非易待，桑田一變已難尋。別有仙居對三市，金闕銀宮相向起。臺前鏡影伴仙娥，樓上簫聲隨鳳史。鳳樓迢遞絕塵埃，鶯時物色正裴回。靈芝紫檢參差長，仙桂丹花重疊開。雙童綽約時遊陟，三鳥聯翩報訊息。盡言真侶出遨遊，傳道風光無限極。輕花委砌惹裾香，殘月窺窗覘幌色。個時無數並妖妍，個裡無窮總可憐。別有眾中稱黜帝，天上人間少流例。洛濱仙駕啟遙源，淮浦靈津符遠筮。自言少小慕幽玄，只言容易得神仙。珮中邀勒經時序，簫裡尋思復幾年。尋思許事真情變，二人容華識少選。漫道燒丹止七飛，空傳化石曾三轉。寄語天上弄機人，寄語河邊值查客，乍可匆匆共百年，誰使遙遙期七夕。想知人意自相尋，果得深心共一心。一心一意無窮已，投漆投膠非足擬。只將羞澀當風流，持此相憐保終始。相憐相念倍相親，一生一代一雙人。不把丹心比玄石，惟將濁水況清塵。只言柱下留期信，好欲將心學鬆蕣。不能京兆畫蛾眉，翻向成都騁騶引。青牛紫氣度靈關，盡素赩鱗去不還。連苔上砌無窮綠，修竹臨壇幾處斑。此時空床難獨守，此日別離那可久。梅花如雪柳如絲，年去年來不自持。初言別在寒偏在，何悟春來春更思。春時物色無端緒，雙枕孤眠誰分許。分念嬌鶯一種啼，生憎燕子千般語。朝雲旭日照青樓，遲暉麗色滿皇州。落花泛泛浮靈沼，垂柳長長拂御溝。御溝大道多奇賞，俠客妖容遞來往。寶騎連花鐵作錢，香輪騖水珠為網。香輪寶騎競繁華，可憐今夜宿倡家。鸚鵡杯中浮竹葉，鳳凰琴裡落梅花。許輩多情偏送款，為問春花幾時滿。千回鳥信說眾諸，百過鶯啼說長短。長短眾諸判不尋，千回百過浪關心。何曾舉意西鄰玉，未肯留情南陌金。南陌西鄰鹹自保，還轡歸期須及早。為想三春狹斜路，莫辭九折邛關道。假令白裡似長安，須使青牛學劍端。蘋風入馭來應易，竹杖成龍去不難。龍飆去去無訊息，鸞鏡朝朝減容色。君心不記下山人，妾欲空期上林翼。上林三月鴻欲稀，華表千年鶴未歸。不分淹留桑路待，只應直取桂輪飛。第七十八卷,
在江南贈宋五之問,駱賓王,井絡雙源浚，潯陽九派長。淪波通地穴，輸委下歸塘。別島籠朝蜃，連洲擁夕漲。韞珠澄積潤，讓璧動浮光。浮光凝折水，積潤疏圓沚。玉輪涵地開，劍閣連星起。風煙標迥秀，英靈信多美。懷德踐遺芳，端操慚謀已。謀已謬觀光，牽跡強悽惶。揆拙迷三省，勞生昧兩忘。彈隨空被笑，獻楚自多傷。一朝殊默語，千里易炎涼。炎涼幾遷貿，川陸疲臻湊。積水架吳濤，連山橫楚岫。風月雖殊昔，星河猶是舊。姑蘇望南浦，邯鄲通北走。北走平生親，南浦別離津。瀟湘一超忽，洞庭多苦辛。秋江無綠芷，寒汀有白蘋。採之將何遺，故人漳水濱。漳濱已遼遠，江潭未旋返。為聽短歌行，當想長洲苑。露金薰菊岸，風佩搖蘭阪。蟬鳴稻葉秋，雁起蘆花晚。晚秋雲日明，亭皋風霧清。獨負平生氣，重牽搖落情。占星非聚德，夢月詎懸名。寂寥傷楚奏，悽斷泣秦聲。秦聲懷舊裡，楚奏悲無已。郢路少知音，叢臺富奇士。溫輝凌愛日，壯氣驚寒水。一顧重風雲，三冬足文史。文史盛紛綸，京洛多風塵。猶輕五車富，未重一囊貧。李仙非易託，蘇鬼尚難因。不惜勞歌盡，誰為聽陽春。,
夏日遊德州贈高四,駱賓王,日觀鄰全趙，星臨俯舊吳。鬲津開巨浸，稽阜鎮名都。紫雲浮劍匣，青山孕寶符。封疆恢霸道，問鼎競雄圖。神光包四大，皇威震八區。風煙通地軸，星象正天樞。天樞陰南北，地軸殊鄉國。闢門通舜賓，比屋封堯德。言謝垂鉤隱，來參負鼎職。天子不見知，群公詎相識。未展從東駿，空戢圖南翼。時命欲何言，撫膺長嘆息。嘆息將如何，遊人意氣多。白雪梁山曲，寒風易水歌。泣魏傷吳起，思趙切廉頗。悽斷韓王劍，生死翟公羅。羅悲翟公意，劍負韓王氣。驕餌去易論，忌途良可畏。夙昔懷江海，平生混涇渭。千載契風雲，一言忘賤貴。去去訪林泉，空谷有遺賢。言投爵裡刺，來泛野人船。締交君贈縞，投分我忘筌。成風郢匠斫，流水伯牙弦。牙弦忘道術，漳濱恣閒逸。聊安張蔚廬，詎掃陳蕃室。虛室狎招尋，敬愛混浮沉。一諾黃金信，三複白珪心。霜鬆貞雅節，月桂朗沖襟。靈臺萬頃浚，學府九流深。談玄明毀璧，拾紫陋籝金。鷺濤開碧海，鳳彩綴詞林。林虛星華映，水澈霞光淨。霞水兩分紅，川源四望通。霧卷天山靜，煙銷太史空。鳥聲流向薄，蝶影亂芳叢。柳陰低槧水，荷氣上薰風。風月芳菲節，物華紛可悅。將歡促席賞，遽爾又歸別。積水帶吳門，通波連禹穴。贈言雖欲盡，機心庶應絕。潘岳本自閒，梁鴻不因熱。一瓢欣狎道，三月聊棲拙。棲拙隱金華，狎道訪仙查。放曠愚公谷，消散野人家。一頃南山豆，五色東陵瓜。野衣裁薜葉，山酒酌藤花。白雲離望遠，青溪隱路賒。儻憶幽巖桂，猶冀折疏麻。,
浮槎,駱賓王,昔負千尋質，高臨九仞峰。真心凌晚桂，勁節掩寒鬆。忽值風飆折，坐為波浪衝。摧殘空有恨，擁腫遂無庸。渤海三千里，泥沙幾萬重。似舟飄不定，如梗泛何從。仙客終難託，良工豈易逢。徒懷萬乘器，誰為一先容。,
豔情代郭氏答盧照鄰,駱賓王,迢迢芊路望芝田，眇眇函關恨蜀川。歸雲已落涪江外，還雁應過洛水瀍。洛水傍連帝城側，帝宅層甍垂鳳翼。銅駝路上柳千條，金谷園中花幾色。柳葉園花處處新，洛陽桃李應芳春。妾向雙流窺石鏡，君住三川守玉人。此時離別那堪道，此日空床對芳沼。芳沼徒遊比目魚，幽徑還生拔心草。流風迴雪儻便娟，驥子魚文實可憐。擲果河陽君有分，貨酒成都妾亦然。莫言貧賤無人重，莫言富貴應須種。綠珠猶得石崇憐，飛燕曾經漢皇寵。良人何處醉縱橫，直如循默守空名。倒提新縑成慊慊，翻將故劍作平平。離前吉夢成蘭兆，別後啼痕上竹生。別日分明相約束，已取宜家成誡勖。當時擬弄掌中珠，豈謂先摧庭際玉。悲鳴五里無人問，腸斷三聲誰為續。思君欲上望夫臺，端居懶聽將雛曲。沉沉落日向山低，檐前歸燕並頭棲。抱膝當窗看夕兔，側耳空房聽曉雞。舞蝶臨階只自舞，啼鳥逢人亦助啼。獨坐傷孤枕，春來悲更甚。峨眉山上月如眉，濯錦江中霞似錦。錦字迴文欲贈君，劍壁層峰自糾紛。平江淼淼分清浦，長路悠悠間白雲。也知京洛多佳麗，也知山岫遙虧蔽。無那短封即疏索，不在長情守期契。傳聞織女對牽牛，相望重河隔淺流。誰分迢迢經兩歲，誰能脈脈待三秋。情知唾井終無理，情知覆水也難收。不復下山能借問，更向盧家字莫愁。·172·,
樂大夫輓詞五首,駱賓王,可嘆浮生促，吁嗟此路難。丘陵一起恨，言笑幾時歡。蕭索郊埏晚，荒涼井徑寒。誰當門下客，獨見有任安。蒿里誰家地，鬆門何代丘。百年三萬日，一別幾千秋。返照寒無影，窮泉凍不流。居然同物化，何處欲藏舟。昔去梅笳發，今來薤露晞。彤騶朝帝闕，丹旐背王畿。城郭猶疑是，原陵稍覺非。九原如可作，千載與誰歸。一旦先朝菌，千秋掩夜臺。青烏新兆去，白馬故人來。草露當春泣，松風向暮哀。寧知荒壟外，弔鶴自裴徊。忽見泉臺路，猶疑水鏡懸。何如開白日，非復睹青天。華表迎千歲，幽扃送百年。獨嗟流水引，長掩伯牙弦。,
敘寄員半千,駱賓王,薄宦三河道，自負十餘年。不應驚若厲，只為直如弦。坐歷山川險，吁嗟陵谷遷。長吟空抱膝，短翮詎沖天。魂歸滄海上，望斷白雲前。釣名勞拾紫，隱跡自談玄。不學多能聖，徒思鴻寶仙。斯志良難已，此道豈徒然。嗟為刀筆吏，恥從繩墨牽。岐路情雖狎，人倫地本偏。長揖謝時事，獨往訪林泉。寄言二三子，生死不來旋。,
詠雪,駱賓王,龍雲玉葉上，鶴雪瑞花新。影亂銅烏吹，光銷玉馬津。含輝明素篆，隱跡表祥輪。幽蘭不可儷，徒自繞陽春。,讚美詩
幽縶書情通簡知己,駱賓王,昔歲逢楊意，觀光貴楚材。穴疑丹鳳起，場似白駒來。一命淪驕餌，三緘慎禍胎。不言勞倚伏，忽此遘邅回。驄馬刑章峻，蒼鷹獄吏猜。絕縑非易辨，疑璧果難裁。揆畫慚周道，端憂滯夏臺。生涯一滅裂，岐路幾裴徊。青陸春芳動，黃沙旅思催。圓扉長寂寂，疏網尚恢恢。入阱先搖尾，迷津正曝腮。覆盆徒望日，蟄戶未經雷。霜歇蘭猶敗，風多木屢摧。地幽蠶室閉，門靜雀羅開。自憫秦冤痛，誰憐楚奏哀。漢陽窮鳥客，樑甫臥龍才。有氣還衝鬥，無時會鑿壞。莫言韓長孺，長作不然灰。,
北眺舂陵,駱賓王,攬轡疲宵邁，驅馬倦晨興。既出封泥谷，還過避雨陵。山行明照上，谿宿密雲蒸。登高徒欲賦，詞殫獨撫膺。,
詠懷古意上裴侍郎,駱賓王,三十二餘罷，鬢是潘安仁。四十九仍入，年非朱買臣。縱橫愁系越，坎壈倦遊秦。出籠窮短翮，委轍涸枯鱗。窮經不沾用，彈鋏欲誰申。天子未驅策，歲月幾沉淪。輕生長慷慨，效死獨殷勤。徒歌易水客，空老渭川人。一得視邊塞，萬里何苦辛。劍匣胡霜影，弓開漢月輪。金刀動秋色，鐵騎想風塵。為國堅誠款，捐軀忘賤貧。勒功思比憲，決略暗欺陳。若不犯霜雪，虛擲玉京春。,
至分水戍,駱賓王,行役忽離憂，復此愴分流。濺石回湍咽，縈叢曲澗幽。陰巖常結晦，宿莽競含秋。況乃霜晨早，寒風入戍樓。,
冬日野望,駱賓王,故人無與晤，安步陟山椒。野靜連雲卷，川明斷霧銷。靈巖聞曉籟，洞浦漲秋潮。三江歸望斷，千里故鄉遙。勞歌徒自奏，客魂誰為招。,
晚憩田家,駱賓王,轉蓬勞遠役，披薜下田家。山形類九折，水勢急三巴。懸樑接斷岸，澀路擁崩查。霧巖淪曉魄，風漵漲寒沙。心跡一朝舛，關山萬里賒。龍章徒表越，閩俗本殊華。旅行悲泛梗，離贈折疏麻。唯有寒潭菊，獨似故園花。,
西京守歲,駱賓王,閒居寡言宴，獨坐慘風塵。忽見嚴冬盡，方知列宿春。夜將寒色去，年共曉光新。耿耿他鄉夕，無由展舊親。,
同辛簿簡仰酬思玄上人林泉四首,駱賓王,聞君招隱地，彷彿武陵春。緝芰知還楚，披榛似避秦。崩查年祀積，幽草歲時新。一謝滄浪水，安知有逸人。芳晨臨上月，幽賞狎中園。有蝶堪成夢，無羊可觸藩。忘懷南澗藻，蠲思北堂萱。坐嘆華滋歇，思君誰為言。林泉恣探歷，風景暫裴徊。客有遷鶯處，人無結駟來。聚花如薄雪，沸水若輕雷。今日徒招隱，終知異鑿壞。俗遠風塵隔，春還初服遲。林疑中散地，人似上皇時。芳杜湘君曲，幽蘭楚客詞。山中有春草，長似寄相思。,
蓬萊鎮,駱賓王,旅客春心斷，邊城夜望高。野樓疑海氣，白鷺似江濤。結綬疲三入，承冠泣二毛。將飛憐弱羽，欲濟乏輕舠。賴有陽春曲，窮愁且代勞。,
遠使海曲春夜多懷,駱賓王,長嘯三春晚，端居百慮盈。未安胡蝶夢，遽切魯禽情。別島連寰海，離魂斷戍城。流星疑伴使，低月似依營。懷祿寧期達，牽時匪徇名。艱虞行已遠，時跡自相驚。,
和王記室從趙王春日遊陀山寺,駱賓王,鳥旟陪訪道，鷲嶺狎棲真。四禪明靜業，三空廣勝因。祥河疏疊澗，慧日皎重輪。葉暗龍宮密，花明鹿苑春。雕談筌奧旨，妙辯漱玄津。雅曲終難和，徒自奏巴人。,
夏日夜憶張二,駱賓王,伏枕憂思深，擁膝獨長吟。烹鯉無尺素，筌魚勞寸心。疏麻空有折，芳桂湛無斟。廣庭含夕氣，閒宇澹虛陰。織蟲垂夜砌，驚鳥棲暝林。歡娛百年促，羈病一生侵。詎堪孤月夜，流水入鳴琴。,
秋日山行簡樑大官,駱賓王,乘馬陟層阜，回首睇山川。攢峰銜宿霧，疊巘架寒煙。百重含翠色，一道落飛泉。香吹分巖桂，鮮雲抱石蓮。地偏心易遠，致默體逾玄。得性虛遊刃，忘言已棄筌。彈冠勞巧拙，結綬倦牽纏。不如從四皓，丘中鳴一弦。,
晚泊河曲,駱賓王,三秋倦行役，千里泛歸潮。通波竹箭水，輕舸木蘭橈。金堤連曲岸，貝闕影浮橋。水淨千年近，星飛五老遙。疊花開宿浪，浮葉下涼飆。浦荷疏晚菂，津柳漬寒條。恓惶勞梗泛，悽斷倦蓬飄。仙槎不可託，河上獨長謠。,
過故宋,駱賓王,舊國千年盡，荒城四望通。雲浮非隱帝，日舉類遊童。綺琴朝化洽，祥石夜論空。馬去遙奔鄭，蛇分近帶豐。池文斂束水，竹影漏寒叢。園兔承行月，川禽避斷風。故宋誠難定，從樑事未工。唯當過周客，獨愧吳臺空。,
四月八日題七級,駱賓王,化城分鳥堞，香閣俯龍川。復棟侵黃道，重檐架紫煙。銘書非晉代，壁畫是樑年。霸略今何在，王宮尚巋然。二帝曾遊聖，三卿是偶賢。因茲遊勝侶，超彼託良緣。我出有為界，君登非想天。悠悠青曠裡，蕩蕩白雲前。今日經行處，曲音號蓋煙。,
遊兗部逢孔君自衛來，欣然相遇若舊,駱賓王,遊人自衛返，背客隔淮來。傾蓋金蘭合，忘筌玉葉開。繁花明日柳，疏蕊落風梅。將期重交態，時慰不然灰。,
"送鄭少府入遼,共賦俠客遠從戎",駱賓王,邊烽警榆塞，俠客度桑乾。柳葉開銀鏑，桃花照玉鞍。滿月臨弓影，連星入劍端。不學燕丹客，空歌易水寒。,
送費六還蜀,駱賓王,星樓望蜀道，月峽指吳門。萬行流別淚，九折切驚魂。雪影含花落，雲陰帶葉昏。還愁三徑晚，獨對一清尊。,
海曲書情,駱賓王,薄遊倦千里，勞生負百年。未能槎上漢，詎肯劍遊燕。白雲照春海，青山橫曙天。江濤讓雙璧，渭水擲三錢。坐惜風光晚，長歌獨塊然。,
春晚從李長史游開道林故山,駱賓王,幽尋極幽壑，春望陟春臺。雲光棲斷樹，靈影入仙杯。古藤依格上，野徑約山隈。落蕊翻風去，流鶯滿樹來。興闌荀御動，歸路起浮埃。,
晚渡黃河,駱賓王,千里尋歸路，一葦亂平源。通波連馬頰，迸水急龍門。照日榮光淨，驚風瑞浪翻。棹唱臨風斷，樵謳入聽喧。岸迥秋霞落，潭深夕霧繁。誰堪逝川上，日暮不歸魂。,憂國憂民
早發諸暨,駱賓王,征夫懷遠路，夙駕上危巒。薄煙橫絕巘，輕凍澀回湍。野霧連空暗，山風入曙寒。帝城臨灞涘，禹穴枕江干。橘性行應化，蓬心去不安。獨掩窮途淚，長歌行路難。,
望月有所思,駱賓王,九秋涼風肅，千里月華開。圓光隨露湛，碎影逐波來。似霜明玉砌，如鏡寫珠胎。晚色依關近，邊聲雜吹哀。離居分照耀，怨緒共裴徊。自繞南飛羽，空忝北堂才。,
寒夜獨坐遊子多懷簡知己,駱賓王,故鄉眇千里，離憂積萬端。鶉服長悲碎，蝸廬未卜安。富鉤徒有想，貧鋏為誰彈。柳秋風葉脆，荷曉露文團。晚金叢岸菊，餘佩下幽蘭。伐木傷心易，維桑歸去難。獨有孤明月，時照客庭寒。,
晚泊江鎮,駱賓王,四運移陰律，三翼泛陽侯。荷香銷晚夏，菊氣入新秋。夜烏喧粉堞，宿雁下蘆洲。海霧籠邊徼，江風繞戍樓。轉蓬驚別渚，徙橘愴離憂。魂飛灞陵岸，淚盡洞庭流。振影希鴻陸，逃名謝蟻丘。還嗟帝鄉遠，空望白雲浮。,
早發淮口望盱眙,駱賓王,養蒙分四瀆，習坎奠三荊。徙帝留餘地，封王表舊城。岸昏涵蜃氣，潮滿應雞聲。洲迥連沙靜，川虛積溜明。一朝從捧檄，千里倦懸旌。背流桐柏遠，逗浦木蘭輕。小山迷隱路，大塊切勞生。唯有貞心在，獨映寒潭清。,
宿溫城望軍營,駱賓王,虜地寒膠折，邊城夜柝聞。兵符關帝闕，天策動將軍。塞靜胡笳徹，沙明楚練分。風旗翻翼影，霜劍轉龍文。白羽搖如月，青山斷若雲。煙疏疑卷幔，塵滅似銷氛。投筆懷班業，臨戎想顧勳。還應雪漢恥，持此報明君。,
和孫長史秋日臥病,駱賓王,霍第疏天府，潘園近帝臺。調絃三婦至，置驛五侯來。尚想歡娛洽，吁嗟歲月催。金壇分上將，玉帳引環材。決勝鯨波靜，騰謀鳥谷開。白雲淮水外，紫陌灞陵隈。節變驚衰柳，笳繁思落梅。調神和玉燭，掞藻握珠胎。悵矣欣懷土，居然欲死灰。還因承雅曲，暫喜躍沈鰓。,
餞鄭安陽入蜀,駱賓王,彭山折阪外，井絡少城隈。地是三巴俗，人非百里材。畏途君悵望，岐路我裴徊。心賞風煙隔，容華歲月催。遙遙分鳳野，去去轉龍媒。遺錦非前邑，鳴琴即舊臺。劍門千仞起，石路五丁開。海客乘槎渡，仙童馭竹回。魂將離鶴遠，思逐斷猿哀。唯有雙鳧舄，飛去復飛來。,
早秋出塞寄東臺詳正學士,駱賓王,促駕逾三水，長驅望五原。天階分斗極，地理接樓煩。溪月明關隴，戎雲聚塞垣。山川殊物候，風壤異涼暄。戍古秋塵合，沙寒宿霧繁。昔餘迷學步，投跡忝詞源。蘭渚浮延閣，蓬山款禁園。彯纓陪紱冕，載筆偶璵璠。汲冢寧詳蠹，秦牢詎辨冤。一朝從篚服，千里騖輕軒。鄉夢隨魂斷，邊聲入聽喧。南圖終鎩翮，北上遽催轅。弔影慚連茹，浮生倦觸藩。數奇何以託，桃李自無言。,
至分陝,駱賓王,陝西開勝壤，召南分沃疇。列樹巢維鵲，平渚下睢鳩。憩棠疑勿剪，曳葛似攀樛。至今王化美，非獨在隆周。,
途中有懷,駱賓王,眷然懷楚奏，悵矣背秦關。涸鱗驚照轍，墜羽怯虛彎。素服三川化，烏裘十上還。莫言無皓齒，時俗薄朱顏。,
相和歌辭·王昭君,駱賓王,斂容辭豹尾，緘恨度龍鱗。金鈿明漢月，玉箸染胡塵。古鏡菱花暗，愁眉柳葉顰。唯有清笳曲，時聞芳樹春。,
邊夜有懷,駱賓王,漢地行逾遠，燕山去不窮。城荒猶築怨，碣毀尚銘功。古戍煙塵滿，邊庭人事空。夜關明隴月，秋塞急胡風。倚伏良難定，榮枯豈易通。旅魂勞泛梗，離恨斷徵蓬。蘇武封猶薄，崔駰宦不工。惟餘北叟意，欲寄南飛鴻。,
在軍登城樓,駱賓王,城上風威冷，江中水氣寒。戎衣何日定，歌舞入長安。,
夏日遊目聊作,駱賓王,暫屏囂塵累，言尋物外情。致逸心逾默，神幽體自輕。浦夏荷香滿，田秋麥氣清。詎假滄浪上，將濯楚臣纓。,
同崔駙馬曉初登樓思京,駱賓王,麗譙通四望，繁憂起萬端。綺疏低晚魄，鏤檻肅初寒。白雲鄉思遠，黃圖歸路難。唯餘西向笑，暫似當長安。,
春夜韋明府宅宴得春字,駱賓王,酌桂陶芳夜，披薜嘯幽人。雅琴馴魯雉，清歌落範塵。宿雲低迥蓋，殘月上虛輪。幸此承恩洽，聊當故鄉春。,
望鄉夕泛,駱賓王,歸懷剩不安，促榜犯風瀾。落宿含樓近，浮月帶江寒。喜逐行前至，憂從望裡寬。今夜南枝鵲，應無繞樹難。,
久客臨海有懷,駱賓王,天涯非日觀，地屺望星樓。練光搖亂馬，劍氣上連牛。草溼姑蘇夕，葉下洞庭秋。欲知悽斷意，江上涉安流。,
秋日餞陸道士陳文林,駱賓王,青牛遊華嶽，赤馬走吳宮。玉柱離鴻怨，金罍浮蟻空。日霽崤陵雨，塵起洛陽風。唯當玄度月，千里與君同。,
秋日送侯四得彈字,駱賓王,我留安豹隱，君去學鵬摶。岐路分襟易，風雲促膝難。夕漲流波急，秋山落日寒。惟有思歸引，悽斷為君彈。,
送王明府參選賦得鶴,駱賓王,振衣遊紫府，飛蓋背青田。虛心恆警露，孤影尚凌煙。離歌悽妙曲，別操繞繁弦。在陰如可和，清響會聞天。,
秋日送別,駱賓王,寂寥心事晚，搖落歲時秋。共此傷年發，相看惜去留。當歌應破涕，哀命返窮愁。別後能相憶，東陵有故侯。,
渡瓜步江,駱賓王,捧檄辭幽徑，鳴榔下貴洲。驚濤疑躍馬，積氣似連牛。月迥寒沙淨，風急夜江秋。不學浮雲影，他鄉空滯留。,
別李嶠得勝字,駱賓王,芳尊徒自滿，別恨轉難勝。客似遊江岸，人疑上灞陵。寒更承夜永，涼景向秋澄。離心何以贈，自有玉壺冰。,
稱心寺,駱賓王,征帆恣遠尋，逶迤過稱心。凝滯蘅灌岸，沿洄楂柚林。穿漵不厭曲，艤潭惟愛深。為樂凡幾許，聽取舟中琴。,
陪潤州薛司空丹徒桂明府遊招隱寺,駱賓王,共尋招隱寺，初識戴顒家。還依舊泉壑，應改昔雲霞。綠竹寒天筍，紅蕉臘月花。金繩倘留客，為系日光斜。第七十九卷,
久戍邊城有懷京邑,駱賓王,擾擾風塵地，遑遑名利途。盈虛一易舛，心跡兩難俱。弱齡小山志，寧期大丈夫。九微光賁玉，千仞忽彈珠。棘寺遊三禮，蓬山簉八儒。懷鉛慚後進，投筆願前驅。北走非通趙，西之似化胡。錦車朝促候，刁斗夜傳呼。戰士青絲絡，將軍黃石符。連星入寶劍，半月上雕弧。拜井開疏勒，鳴桴動密須。戎機習短蔗，祆祲靜長榆。季月炎初盡，邊亭草早枯。層陰籠古木，窮色變寒蕪。海鶴聲嘹唳，城烏尾畢逋。葭繁秋色引，桂滿夕輪虛。行役風霜久，鄉園夢想孤。灞池遙夏國，秦海望陽紆。沙塞三千里，京城十二衢。楊溝連鳳闕，槐路擬鴻都。璧殿規宸象，金堤法鬥樞。雲浮西北蓋，月照東南隅。寶帳垂連理，銀床轉轆轤。廣筵留上客，豐饌引中廚。漏緩金徒箭，嬌繁玉女壺。秋濤飛喻馬，秋水泛仙艫。意氣風雲合，言忘道術趨。共矜名已泰，詎肯沫相濡。有志慚雕朽，無庸類散樗。關山暫超忽，形影嘆艱虞。結網空知羨，圖榮豈自誣。忘情同塞馬，比德類宛駒。隴阪肝腸絕，陽關亭候迂。迷魂驚落雁，離恨斷飛鳧。春去榮華盡，年來歲月蕪。邊愁傷郢調，鄉思繞吳歈。河氣通中國，山途限外區。相思若可寄，冰泮有銜蘆。,
秋日送尹大赴京,駱賓王,掛瓢餘隱舜，負鼎爾幹湯。竹葉離樽滿，桃花別路長。低河耿秋色，落月抱寒光。素書如可嗣，幽谷佇賓行。,
詠水,駱賓王,列名通地紀，疏派合天津。波隨月色淨，態逐桃花春。照霞如隱石，映柳似沉鱗。終當挹上善，屬意澹交人。,
秋晨同淄川毛司馬秋九詠·秋菊,駱賓王,擢秀三秋晚，開芳十步中。分黃俱笑日，含翠共搖風。碎影涵流動，浮香隔岸通。金翹徒可泛，玉斝竟誰同。,
秋晨同淄川毛司馬秋九詠·秋雁,駱賓王,聯翩辭海曲，遙曳指江干。陣去金河冷，書歸玉塞寒。帶月凌空易，迷煙逗浦難。何當同顧影，刷羽泛清瀾。,
詠鏡,駱賓王,寫月無芳桂，照日有花菱。不持光謝水，翻將影學冰。,
秋夜送閻五還潤州,駱賓王,通莊抵舊裡，溝水泣新知。斷雲飄易滯，連露積難披。素風啼迥堞，驚月繞疏枝。無力勵短翰，輕舉送長離。,
送郭少府探得憂字,駱賓王,開筵枕德水，輟棹艤仙舟。貝闕桃花浪，龍門竹箭流。當歌悽別曲，對酒泣離憂。還望青門外，空見白雲浮。,
丹陽刺史輓詞三首,駱賓王,百齡嗟倏忽，一旦向山阿。丹桂銷已盡，青松哀更多。薰風虛聽曲，薤露反成歌。自有藏舟處，誰憐隙駟過。惻愴恆山羽，留連棣萼篇。佳城非舊日，京兆即新阡。城郭三千歲，丘陵幾萬年。唯餘松柏壠，朝夕起寒煙。短歌三獻曲，長夜九泉臺。此室玄扃掩，何年白日開。荒郊疏古木，寒隧積陳荄。獨此傷心地，鬆聲薄暮來。,
宿山莊,駱賓王,金陵一超忽，玉燭幾還周。露積吳臺草，風入郢門楸。林虛宿斷霧，磴險掛懸流。拾青非漢策，化緇類秦裘。牽跡猶多蹇，勞生未寡尤。獨此他鄉夢，空山明月秋。,
晚度天山有懷京邑,駱賓王,忽上天山路，依然想物華。雲疑上苑葉，雪似御溝花。,
邊城落日,駱賓王,紫塞流沙北，黃圖灞水東。一朝辭俎豆，萬里逐沙蓬。候月恆持滿，尋源屢鑿空。野昏邊氣合，烽迥戍煙通。膂力風塵倦，疆場歲月窮。河流控積石，山路遠崆峒。壯志凌蒼兕，精誠貫白虹。君恩如可報，龍劍有雌雄。·202·,
相和歌辭·棹歌行,駱賓王,寫月圖黃罷，凌波拾翠通。鏡花搖芰日，衣麝入荷風。葉密舟難蕩，蓮疏浦易空。鳳媒羞自託，鴛翼恨難窮。秋帳燈花翠，倡樓粉色紅。相思無別曲，並在棹歌中。,
挑燈杖,駱賓王,稟質非貪熱，焦心豈憚熬。終知不自潤，何處用脂膏。,
在兗州餞宋五之問,駱賓王,淮沂泗水地，樑甫汶陽東。別路青驪遠，離尊綠蟻空。柳寒凋密翠，棠晚落疏紅。別後相思曲，悽斷入琴風。,
初秋於竇六郎宅宴,駱賓王,千里風雲契，一朝心賞同。意盡深交合，神靈俗累空。草帶銷寒翠，花枝發夜紅。唯將澹若水，長揖古人風。,
秋晨同淄川毛司馬秋九詠·秋螢,駱賓王,玉虯分靜夜，金螢照晚涼。含輝疑泛月，帶火怯凌霜。散彩縈虛牖，飄花繞洞房。下帷如不倦，當解惜餘光。,
在軍中贈先還知己,駱賓王,蓬轉俱行役，瓜時獨未還。魂迷金闕路，望斷玉門關。獻凱多慚霍，論封幾謝班。風塵催白首，歲月損紅顏。落雁低秋塞，驚鳧起暝灣。胡霜如劍鍔，漢月似刀環。別後邊庭樹，相思幾度攀。,
夕次舊吳,駱賓王,維舟背楚服，振策下吳畿。盛德弘三讓，雄圖枕九圍。黃池通霸跡，赤壁暢戎威。文物俄遷謝，英靈有盛衰。行嘆鴟夷沒，遽惜湛盧飛。地古煙塵暗，年深館宇稀。山川四望是，人事一朝非。懸劍空留信，亡珠尚識機。鄭風遙可託，關月眇難依。西北雲逾滯，東南氣轉微。徒懷伯通隱，多謝買臣歸。唯有荒臺露，薄暮溼征衣。,
憶蜀地佳人,駱賓王,東西吳蜀關山遠，魚來雁去兩難聞。莫怪常有千行淚，只為陽臺一片雲。,
於紫雲觀贈道士,駱賓王,碧落澄秋景，玄門啟曙關。人疑列御至，客似令威還。羽蓋徒欣仰，雲車未可攀。只應傾玉醴，時許寄頹顏。,
夏日遊山家同夏少府,駱賓王,返照下層岑，物外狎招尋。蘭徑薰幽珮，槐庭落暗金。谷靜風聲徹，山空月色深。一遣樊籠累，唯餘鬆桂心。,
初秋登王司馬樓宴得同字,駱賓王,展驥端居暇，登龍喜宴同。締賞三清滿，承歡六義通。野晦寒陰積，潭虛夕照空。顧慚非夢鳥，濫此廁雕蟲。,
和李明府,駱賓王,傳聞葉懸履，飛向洛陽城。馳道臨層掖，津門對小平。霞殘疑制錦，雲度似飄纓。藻掞潘江澈，塵虛範甑清。詎憐衝鬥氣，猶向匣中鳴。,
西行別東臺詳正學士,駱賓王,意氣坐相親，關河別故人。客似秦川上，歌疑易水濱。塞荒行辨玉，臺遠尚名輪。洩井懷邊將，尋源重漢臣。上苑梅花早，御溝楊柳新。只應持此曲，別作邊城春。,
詠塵,駱賓王,凌波起羅襪，含風染素衣。別有知音調，聞歌應自飛。,
出石門,駱賓王,層巖遠接天，絕嶺上棲煙。鬆低輕蓋偃，藤細弱絲懸。石明如掛鏡，苔分似列錢。暫策為龍杖，何處得神仙。,
月夜有懷簡諸同病,駱賓王,閒庭落景盡，疏簾夜月通。山靈響似應，水淨望如空。棲枝猶繞鵲，遵渚未來鴻。可嘆高樓婦，悲思杳難終。,
過張平子墓,駱賓王,西鄂該通理，南陽擅德音。玉卮浮藻麗，銅渾積思深。忽懷今日昔，非復昔時今。日落豐碑暗，風來古木吟。惟嘆窮泉下，終鬱羨魚心。,
冬日宴,駱賓王,二三物外友，一百杖頭錢。賞洽袁公地，情披樂令天。促席鸞觴滿，當爐獸炭然。何須攀桂樹，逢此自留連。,
詠美人在天津橋,駱賓王,美女出東鄰，容與上天津。整衣香滿路，移步襪生塵。水下看妝影，眉頭畫月新。寄言曹子建，個是洛川神。,
賦得白雲抱幽石,駱賓王,重巖抱危石，幽澗曳輕雲。繞鎮仙衣動，飄蓬羽蓋分。錦色連花靜，苔光帶葉薰。詎知吳會影，長抱谷城文。,
詠雲酒,駱賓王,朔空曾紀曆，帶地舊疏泉。色泛臨碭瑞，香流赴蜀仙。款交欣散玉，洽友悅沉錢。無復中山賞，空吟吳會篇。,
秋晨同淄川毛司馬秋九詠·秋風,駱賓王,紫陌炎氛歇，青蘋晚吹浮。亂竹搖疏影，縈池織細流。飄香曳舞袖，帶粉泛妝樓。不分君恩絕，紈扇曲中秋。,
秋晨同淄川毛司馬秋九詠·秋水,駱賓王,貝闕寒流徹，玉輪秋浪清。圖雲錦色淨，寫月練花明。泛曲鵾絃動，隨軒鳳轄驚。唯當御溝上，悽斷送歸情。,
遊靈公觀,駱賓王,靈峰標勝境，神府枕通川。玉殿斜連漢，金堂迥架煙。斷風疏晚竹，流水切危弦。別有青門外，空懷玄圃心。,
送宋五之問得涼字,駱賓王,願言遊泗水，支離去二漳。道術君所篤，筌蹄餘自忘。雪威侵竹冷，秋爽帶池涼。欲驗離襟切，岐路在他鄉。,
冬日過故人任處士書齋,駱賓王,神交尚投漆，虛室罷遊蘭。網積窗文亂，苔深履跡殘。雪明書帳冷，水靜墨池寒。獨此琴臺夜，流水為誰彈。,
秋晨同淄川毛司馬秋九詠·秋雲,駱賓王,南陸銅渾改，西郊玉葉輕。泛鬥瑤光動，臨陽瑞色明。蓋陰連鳳闕，陣影翼龍城。詎知時不遇，空傷流滯情。,
秋晨同淄川毛司馬秋九詠·秋露,駱賓王,玉關寒氣早，金塘秋色歸。泛掌光逾淨，添荷滴尚微。變霜凝曉液，承月委圓輝。別有吳臺上，應溼楚臣衣。,
棹歌行,駱賓王,寫月塗黃罷，凌波拾翠通。鏡花搖芰日，衣麝入荷風。葉密舟難蕩，蓮疏浦易空。鳳媒羞自託，鴛翼恨難窮。秋帳燈華翠，倡樓粉色紅。相思無別曲，並在棹歌中。,
送吳七遊蜀,駱賓王,日觀分齊壤，星橋接蜀門。桃花嘶別路，竹葉瀉離樽。夏老蘭猶茂，秋深柳尚繁。霧銷山望迥，風高野聽喧。勞歌徒欲奏，贈別竟無言。唯有當秋月，空照野人園。,
傷祝阿王明府,駱賓王,洛川真氣上，重泉惠政融。含章光後烈，繼武嗣前雄。與善良難驗，生涯忽易窮。翔鳧猶化履，狎雉尚馴童。錢滿荒階綠，塵浮虛帳紅。夏餘將宿草，秋近未驚蓬。煙晦泉門閉，日盡夜臺空。誰堪孤隴外，獨聽白楊風。,
鏤雞子,駱賓王,幸遇清明節，欣逢舊練人。刻花爭臉態，寫月競眉新。暈罷空餘月，詩成並道春。誰知懷玉者，含響未吟晨。,
憲臺出縶寒夜有懷,駱賓王,獨坐懷明發，長謠苦未安。自應迷北叟，誰肯問南冠。生死交情異，殷憂歲序闌。空餘朝夕鳥，相伴夜啼寒。,
送劉少府遊越州,駱賓王,一丘餘枕石，三越爾懷鉛。離亭分鶴蓋，別岸指龍川。露下蟬聲斷，寒來雁影連。如何溝水上，悽斷聽離弦。,
賦得春雲處處生,駱賓王,千里年光靜，四望春雲生。槧日祥光舉，疏雲瑞葉輕。蓋陰籠迥樹，陣影抱危城。非將吳會遠，飄蕩帝鄉情。,
同張二詠雁,駱賓王,唼藻滄江遠，銜蘆紫塞長。霧深迷曉景，風急斷秋行。陣照通宵月，書封幾夜霜。無復能鳴分，空知愧稻粱。,
秋晨同淄川毛司馬秋九詠·秋蟬,駱賓王,九秋行已暮，一枝聊暫安。隱榆非諫楚，噪柳異悲潘。分形妝薄鬢，鏤影飾危冠。自憐疏影斷，寒林夕吹寒。,
塵灰,駱賓王,洛川流雅韻，秦道擅苛威。聽歌樑上動，應律管中飛。光飄神女襪，影落羽人衣。願言心未翳，終冀效輕微。,
春日離長安客中言懷（一作春霽早行）,駱賓王,年華開早律，霽色蕩芳晨。城闕千門曉，山河四望春。御溝通太液，戚里對平津。寶瑟調中婦，金罍引上賓。劇談推曼倩，驚坐揖陳遵。意氣一言合，風期萬里親。自惟安直道，守拙忌因人。談器非先木，圖榮異後薪。揶揄慚路鬼，憔悴切波臣。玄草終疲漢，烏裘幾滯秦。生涯無歲月，岐路有風塵。還嗟太行道，處處白頭新。,
玩初月（一作沈佺期詩）,駱賓王,忌滿光先缺，乘昏影暫流。既能明似鏡，何用曲如鉤。,
詠鵝（七歲時作）,駱賓王,鵝鵝鵝，曲項向天歌。白毛浮綠水，紅掌撥清波。,
夕次蒲類津（一作晚泊蒲類）,駱賓王,二庭歸望斷，萬里客心愁。山路猶南屬，河源自北流。晚風連朔氣，新月照邊秋。灶火通軍壁，烽煙上戍樓。龍庭但苦戰，燕頷會封侯。莫作蘭山下，空令漢國羞。,
寓居洛濱對雪憶謝二（一作洛濱對雪憶謝二兄,駱賓王,旅思眇難裁，衝飆恨易哀。曠望洛川晚，飄颻瑞雪來。積彩明書幌，流韻繞琴臺。色奪迎仙羽，花避犯霜梅。謝庭賞方逸，袁扉掩未開。高人儻有訪，興盡詎須回。,
秋晨同淄川毛司馬秋九詠·秋月,駱賓王,雲披玉繩淨，月滿鏡輪圓。裛露珠暉冷，凌霜桂影寒。漏彩含疏薄，浮光漾急瀾。西園徒自賞，南飛終未安。,
出塞,王昌齡,秦時明月漢時關，萬里長征人未還。但使龍城飛將在，不教胡馬度陰山。,邊塞詩，愛國詩，戰爭詩，唐詩三百首，憂國憂民
出塞,王昌齡,騮馬新跨白玉鞍，戰罷沙場月色寒。城頭鐵鼓聲猶振，匣裡金刀血未乾。,戰爭詩，唐詩三百首
從軍行,王昌齡,大漠風塵日色昏，紅旗半卷出轅門。前軍夜戰洮河北，已報生擒吐谷渾。,邊塞詩
從軍行,王昌齡,青海長雲暗雪山，孤城遙望玉門關。黃沙百戰穿金甲，不破樓蘭終不還！,勵志詩，邊塞詩，高中
從軍行,王昌齡,大將軍出戰，白日暗榆關。三面黃金甲，單于破膽還。,邊塞詩
芙蓉樓送辛漸,王昌齡,寒雨連江夜入吳，平明送客楚山孤。洛陽親友如相問，一片冰心在玉壺。,送別詩，友情詩，描寫雨，唐詩三百首，小學
閨怨,王昌齡,閨中少婦不知愁，春日凝妝上翠樓。忽見陌頭楊柳色，悔教夫婿覓封侯。,閨怨詩，描寫春天，唐詩三百首
閨怨,王昌齡,閨中少婦不曾愁，春日凝妝上翠樓。忽見陌頭楊柳色，悔教夫婿覓封侯。,
採蓮曲,王昌齡,荷葉羅裙一色裁，芙蓉向臉兩邊開。亂入池中看不見，聞歌始覺有人來。,
塞下曲·飲馬渡秋水,王昌齡,飲馬渡秋水，水寒風似刀。平沙日未沒，黯黯見臨洮。昔日長城戰，鹹言意氣高。黃塵足今古，白骨亂蓬蒿。,唐詩三百首
長歌行,王昌齡,曠野饒悲風，颼颼黃蒿草。繫馬停白楊，誰知我懷抱。所是同袍者，相逢盡衰老。況登漢家陵，南望長安道。下有枯樹根，上有鼷鼠窠。高皇子孫盡，千古無人過。寶玉頻發掘，精靈其奈何。人生須達命，有酒且長歌。,
送柴侍御,王昌齡,沅水通波接武岡，送君不覺有離傷。青山一道同雲雨，明月何曾是兩鄉。,
送柴侍御,王昌齡,流水通波接武岡，送君不覺有離傷。青山一道同雲雨，明月何曾是兩鄉。,送別詩，友情詩
同從弟南齋玩月憶山陰崔少府,王昌齡,高臥南齋時，開帷月初吐。清輝澹水木，演漾在窗戶。荏苒幾盈虛，澄澄變今古。美人清江畔，是夜越吟苦。千里共如何，微風吹蘭杜。,唐詩三百首
送別,王昌齡,春江愁送君，蕙草生氤氳。醉後不能語，鄉山雨紛紛。,
送魏二,王昌齡,醉別江樓橘柚香，江風引雨入舟涼。憶君遙在瀟湘月，愁聽清猿夢裡長。,送別詩，友情詩
塞上曲,王昌齡,秋風夜渡河，吹卻雁門桑。遙見胡地獵，韝馬宿嚴霜。五道分兵去，孤軍百戰場。功多翻下獄，士卒但心傷。,
塞上曲,王昌齡,蟬鳴空桑林，八月蕭關道。出塞入塞寒，處處黃蘆草。從來幽並客，皆共塵沙老。莫學遊俠兒，矜誇紫騮好。,唐詩三百首，諷刺詩
行路難·雙絲作綆系銀瓶,王昌齡,雙絲作綆系銀瓶，百尺寒泉轆轤上。懸絲一絕不可望，似妾傾心在君掌。人生意氣好棄捐，只重狂花不重賢。宴罷調箏奏離鶴，回嬌轉盼泣君前。君不見，眼前事，豈保須臾心勿異。西山日下雨足稀，側有浮雲無所寄。但願莫忘前者言，挫骨黃塵亦無愧。行路難，勸君酒，莫辭煩。美酒千鍾猶可盡，心中片愧何可論。一聞漢主思故劍，使妾長嗟萬古魂。,
青樓曲二首,王昌齡,白馬金鞍從武皇，旌旗十萬宿長楊。樓頭小婦鳴箏坐，遙見飛塵入建章。馳道楊花滿御溝，紅妝漫綰上青樓。金章紫綬千餘騎，夫婿朝回初拜侯。,
青樓曲二首,王昌齡,白馬金鞍從武皇，旌旗十萬宿長楊。樓頭小婦鳴箏坐，遙見飛塵入建章。馳道楊花滿御溝，紅妝縵綰上青樓。金章紫綬千餘騎，夫婿朝回初拜侯。,
從軍行七首,王昌齡,烽火城西百尺樓，黃昏獨上海風秋。更吹羌笛關山月，無那金閨萬里愁。琵琶起舞換新聲，總是關山舊別情。撩亂邊愁聽不盡，高高秋月照長城。關城榆葉早疏黃，日暮雲沙古戰場。表請回軍掩塵骨，莫教兵士哭龍荒。青海長雲暗雪山，孤城遙望玉門關。黃沙北戰穿金甲，不破樓蘭終不還。大漠風塵日色昏，紅旗半卷出轅門。前軍夜戰洮河北，已報生擒吐谷渾。胡瓶落膊紫薄汗，碎葉城西秋月團。明敕星馳封寶劍，辭君一夜取樓蘭。玉門山嶂幾千重，山北山南總是烽。人依遠戍須看火，馬踏深山不見蹤。,山水詩，邊塞詩，戰爭詩，思念詩，高中
聽流人水調子,王昌齡,孤舟微月對楓林，分付鳴箏與客心。嶺色千重萬重雨，斷絃收與淚痕深。,
西宮春怨,王昌齡,西宮夜靜百花香，欲卷珠簾春恨長。斜抱雲和深見月，朦朧樹色隱昭陽。,
長信怨,王昌齡,奉帚平明金殿開，暫將團扇共徘徊。玉顏不及寒鴉色，猶帶昭陽日影來。,閨怨詩，描寫秋天，唐詩三百首
長信秋詞五首,王昌齡,金井梧桐秋葉黃，珠簾不卷夜來霜。熏籠玉枕無顏色，臥聽南宮清漏長。高殿秋砧響夜闌，霜深猶憶御衣寒。銀燈青瑣裁縫歇，還向金城明主看。奉帚平明金殿開，且將團扇暫徘徊。玉顏不及寒鴉色，猶帶昭陽日影來。真成薄命久尋思，夢見君王覺後疑。火照西宮知夜飲，分明覆道奉恩時。長信宮中秋月明，昭陽殿下搗衣聲。白露堂中細草跡，紅羅帳裡不勝情。,描寫秋天
古意,王昌齡,桃花四面發，桃葉一枝開。欲暮黃鸝囀，傷心玉鏡臺。清箏嚮明月，半夜春風來。,
秋思,王昌齡,閼氏黃葉落，妾望自登臺。月出碧雲斷，單于秋色來。胡兵沙塞合，漢使玉關回。徵客無歸日，空悲蕙草摧。一作李白詩,
雜興,王昌齡,握中銅匕首，粉銼楚山鐵。義士頻報讎，殺人不曾缺。可悲燕丹事，終被狼虎滅。一舉無兩全，荊軻遂為血。誠知匹夫勇，何取萬人傑。無道吞諸侯，坐見九州裂。,
春宮怨,王昌齡,昨夜風開露井桃，未央前殿月輪高。平陽歌舞新承寵，簾外春寒賜錦袍。,唐詩三百首
春怨,王昌齡,音書杜絕白狼西，桃李無顏黃鳥啼。寒雁春深歸去盡，出門腸斷草萋萋。,
放歌行,王昌齡,南渡洛陽津，西望十二樓。明堂坐天子，月朔朝諸侯。清樂動千門，皇風被九州。慶雲從東來，泱漭抱日流。昇平貴論道，文墨將何求。有詔徵草澤，微誠將獻謀。冠冕如星羅，拜揖曹與周。望塵非吾事，入賦且遲留。幸蒙國士識，因脫負薪裘。今者放歌行，以慰樑甫愁。但營數鬥祿，奉養每豐羞。若得金膏逐，飛雲亦何儔。,
箜篌引,王昌齡,盧溪郡南夜泊舟，夜聞兩岸羌戎謳。其時月黑猿啾啾，微雨沾衣令人愁。有一遷客登高樓，不言不寐彈箜篌。彈作薊門桑葉秋，風沙颯颯青冢頭，將軍鐵嗯汗血流，深入匈奴戰未休。黃旗一點兵馬收，亂殺胡人積如丘。瘡病驅來配邊州，仍披漠北羔羊裘。顏色飢枯掩面羞，眼眶淚滴深兩眸。思還本鄉食犛牛，欲語不得指咽喉。或有強壯能噫呦，意說被他邊將仇。五世屬藩漢主留，碧毛氈帳河曲遊。橐駝五萬部落稠，敕賜飛鳳金兜鍪。為君百戰如過籌，靜掃陰山無鳥投。家藏鐵券特承優，黃金千斤不稱求。九族分離作楚囚，深溪寂寞弦苦幽。草木悲感聲颼飀，僕本東山為國憂。明光殿前論九疇，簏讀兵書盡冥搜。為君掌上施權謀，洞曉山川無與儔。紫宸詔發遠懷柔，搖筆飛霜如奪鉤。鬼神不得知其由，憐愛蒼生比蚍蜉。朔河屯兵須漸抽，盡遣降來拜御溝。便令海內休戈矛，何用班超定遠侯。使臣書之得已不？,
採蓮曲二首,王昌齡,吳姬越豔楚王妃，爭弄蓮舟水溼衣。來時浦口花迎入，採罷江頭月送歸。荷葉羅裙一色裁，芙蓉向臉兩邊開。亂入池中看不見，聞歌始覺有人來。,描寫荷花
箜篌引,王昌齡,盧谿郡南夜泊舟，夜聞兩岸羌戎謳，其時月黑猿啾啾。微雨沾衣令人愁，有一遷客登高樓，不言不寐彈箜篌。彈作薊門桑葉秋，風沙颯颯青冢頭，將軍鐵驄汗血流。深入匈奴戰未休，黃旗一點兵馬收，亂殺胡人積如丘。瘡病驅來配邊州，仍披漠北羔羊裘，顏色飢枯掩面羞。眼眶淚滴深兩眸，思還本鄉食犛牛，欲語不得指咽喉。或有強壯能咿嚘，意說被他邊將讎，五世屬藩漢主留。碧毛氈帳河曲遊，橐駝五萬部落稠，敕賜飛鳳金兜鍪。為君百戰如過籌，靜掃陰山無鳥投，家藏鐵券特承優。黃金千斤不稱求，九族分離作楚囚，深溪寂寞弦苦幽。草木悲感聲颼飀，僕本東山為國憂，明光殿前論九疇。簏讀兵書盡冥搜，為君掌上施權謀，洞曉山川無與儔。紫宸詔發遠懷柔，搖筆飛霜如奪鉤，鬼神不得知其由。憐愛蒼生比蚍蜉，朔河屯兵須漸抽，盡遣降來拜御溝。便令海內休戈矛，何用班超定遠侯，史臣書之得已不。,
代扶風主人答,王昌齡,殺氣凝不流，風悲日彩寒。浮埃起四遠，遊子彌不歡。依然宿扶風，沽酒聊自寬。寸心亦未理，長鋏誰能彈。主人就我飲，對我還慨嘆。便泣數行淚，因歌行路難。十五役邊地，三四討樓蘭。連年不解甲，積日無所餐。將軍降匈奴，國使沒桑乾。去時三十萬，獨自還長安。不信沙場苦，君看刀箭瘢。鄉親悉零落，冢墓亦摧殘。仰攀青松枝，慟絕傷心肝。禽獸悲不去，路旁誰忍看。幸逢休明代，寰宇靜波瀾。老馬思伏櫪，長鳴力已殫。少年興運會，何事發悲端。天子初封禪，賢良刷羽翰。三邊悉如此，否泰亦須觀。,
秋興,王昌齡,日暮西北堂，涼風洗修木。著書在南窗，門館常肅肅。苔草延古意，視聽轉幽獨。或問餘所營，刈黍就寒谷。,
詠史,王昌齡,荷畚至洛陽，杖策遊北門。天下盡兵甲，豺狼滿中原。明夷方遘患，顧我徒崩奔。自慚菲薄才，誤蒙國士恩。位重任亦重，時危志彌敦。西北未及終，東南不可吞。進則恥保躬，退乃為觸藩。嘆息嵩山老，而後知其尊。,
錄自《文鏡祕府論》,王昌齡,與君遠相知，不道雲海深。《寄歡州》得罪由己招，本性易然諾。《見譴至伊水》黃葉亂秋雨，空齋愁暮心。《客舍秋霖呈席姨父》通經彼上人，無跡任勤苦。《題上人房》楓橋延海岸，客帆歸富春。《送鄔賁覲省江東》陵藪寒蒼茫，登城遂懷古。《登城懷古》河口餞南客，進帆清江水。《送別》遷客又相送，風悲蟬更號。微雨隨雲收，濛濛傍山去。日夕辨靈藥，空山鬆桂香。墟落有懷縣，長煙溪樹邊。青桂花未吐，江中獨鳴琴。還家望炎海，楚葉下秋水。注：此送友人之安南。,
鄭縣宿陶太公館中贈馮六元二,王昌齡,儒有輕王侯，脫略當事務。本家藍田下，非為漁弋故。無何困躬耕，且欲馳永路。幽居與君近，出谷同所騖。昨日辭石門，五年變秋露。雲龍未相感，干謁亦已屢。子為黃綬羈，餘忝蓬山顧。京門望西嶽，百里見郊樹。飛雨祠上來，靄然關中暮。驅車鄭城宿，秉燭論往素。山月出華陰，開此河渚霧。清光比故人，豁達展心晤。馮公尚戢翼，元子仍跼步。拂衣易為高，淪跡難有趣。張範善終始，吾等豈不慕。罷酒當涼風，屈伸備冥數。,
出郴山口至疊石灣野人室中寄張十一,王昌齡,櫧楠無冬春，柯葉連峰稠。陰壁下蒼黑，煙含清江樓。景開獨沿曳，響答隨興酬。旦夕望吾友，如何迅孤舟。疊沙積為崗，崩剝雨露幽。石脈盡橫亙，潛潭何時流。既見萬古色，頗盡一物由。永與世人遠，氣還草木收。盈縮理無餘，今往何必憂。郴土群山高，耆老如中州。孰雲議舛降，豈是娛宦遊。陰火昔所伏，丹砂將爾謀。昨臨蘇耽井，復向衡陽求。同疚來相依，脫身當有籌。數月乃離居，風湍成阻修。野人善竹器，童子能溪謳。寒月波盪漾，羈鴻去悠悠。,
悲哉行,王昌齡,勿聽白頭吟，人間易憂怨。若非滄浪子，安得從所願。北上太行山，臨風閱吹萬。長雲數千裡，倏忽還膚寸。觀其微滅時，精意莫能論。百年不容息，是處生意蔓。始悟海上人，辭君永飛遁。,
奉酬睢陽路太守見貽之作,王昌齡,盛才膺命世，高價動良時。帝簡登藩翰，人和發詠思。神仙去華省，鴛鴦憶丹墀。清淨能無事，優遊即賦詩。江山紛想象，雲物動葳蕤。逸氣劉公幹，玄言向子期。多慚汲引速，翻愧激昂遲。相馬如何恨，登龍返自疑。風塵吏道迫，行邁旅心衰。拙疾徒為爾，窮愁欲問誰？秋風一片葉，朝鏡數莖絲。州縣甘無取，丘園悔莫追。瓊瑤生篋笥，光景借茅茨。他日青霄裡，猶應訪所知。一作高適詩,
盧溪別人,王昌齡,武陵溪口駐扁舟，溪水隨君向北流。行到荊門上三峽，莫將孤月對猿愁。,
留別岑參兄弟,王昌齡,江城建業樓，山盡滄海頭。副職守茲縣，東南棹孤舟。長安故人宅，秣馬經前秋。便以風雪暮，還為縱飲留。貂蟬七葉貴，鴻鵠萬里遊。何必念鐘鼎，所在烹肥牛。為君嘯一曲，且莫彈箜篌。徒見枯者豔，誰言直如鉤。岑家雙瓊樹，騰光難為儔。誰言青門悲，俯期吳山幽。日西石門嶠，月吐金陵洲。追隨探靈怪，豈不驕王侯。,
小敷谷龍潭祠作,王昌齡,崖谷噴疾流，地中有雷集。百泉勢相蕩，巨石皆卻立。跳波沸崢嶸，深處不可挹。昏為蛟龍怒，清見雲雨入。靈怪崇偏祠，廢興自茲邑。沉淫頃多昧，檐宇遂不葺。吾聞披明典，盛德催世及。生人載山川、血食報原隰。豈伊駭微險，將以循氓揖。奔飛振呂梁，忠信亦我習。波流浸已廣，悔吝在所汲。溪水有請源，蹇裳靡沾溼。,
山行入涇州,王昌齡,倦此山路長，停驂問賓御。林巒信回惑，白日落何處。徙倚望長風，滔滔引歸慮。微雨隨雲收，濛濛傍山去。西臨有邊邑，北走盡亭戍。涇水橫白煙，州城隱寒樹。所嗟異風俗，已自少情趣。豈伊懷土多，觸目忻所遇。,
失題,王昌齡,奸雄乃得志，遂使群心搖。赤風蕩中原，烈火無遺巢。一人計不用，萬里空蕭條。,
失題,王昌齡,時與醉林壑，因之墮農桑。槐煙漸含夜，樓月深蒼茫。,
失題,王昌齡,主家新邸第，相國舊池臺。館是招賢闢，樓因教囗囗。軒車人已散，簫管鳳初來。今日龍門下，誰知文舉才，一作孟浩然詩,
岳陽別李十六越賓,王昌齡,相逢楚水寒，舟在洞庭驛。具陳江波事，不異淪棄跡。杉上秋雨聲，悲切蒹葭夕。彈琴收餘響，來送千里客。平明孤帆心，歲晚濟代策。時在身未充，瀟湘不盈畫。湖小洲渚聯，澹淡煙景碧。魚鱉自有性，龜龍無能易。譴黜同所安，風土任所適。閉門觀玄化，攜手遺損益。,
橫吹曲辭·出塞,王昌齡,秦時明月漢時關，萬里長征人未還。但使龍城飛將在，不教胡馬度陰山。白花垣上望京師，黃河水流無盡時。窮秋曠野行人絕，馬首東來知是誰。,
觀獵,王昌齡,角鷹初下秋草稀，鐵驄拋鞚去如飛。少年獵得平原兔，馬後橫捎意氣歸。,
還山貽湛法師,王昌齡,幼聞無生理，常欲觀此身。心跡罕兼遂，崎嶇多在塵。晚途歸舊壑，偶與支公鄰。導以微妙法，結為清淨因。煩惱業頓舍，山林情轉殷。朝來問疑義，夕話得清真。墨妙稱古絕，詞華驚世人。禪房閉虛靜，花葯連冬春。平石藉琴硯，落泉灑衣巾。欲知冥滅意，朝夕海鷗馴。,
酬鴻臚裴主簿雨後北樓見贈　一作高適詩,王昌齡,暮霞照新晴，歸雲猶相逐。有懷晨昏暇，想見登眺目。問禮侍彤襜，題詩訪茅屋。高樓多古今，陳事滿陵谷。地久微子封，臺餘孝王築。裴回顧霄漢，豁達俯川陸。遠水對孤城，長天向喬木。公門何清靜，列戟森已肅。不嘆攜手稀，常思著鞭速。終當拂羽翰，輕舉隨鴻鵠。,
贈宇文中丞　一作暢當詩,王昌齡,僕本濩落人，辱當州郡使。量力頗及早，謝歸今即已。蕭蕭若凌虛，衿帶頃消靡。車服卒然來，涔陽作遊子。鬱郁寡開顏，默默獨行李。忽逢平生友，一笑方在此。秋清寧風日，楚思浩雲水。為語弋林者，冥冥鴻遠矣。,
送喬林,王昌齡,草綠小平津，花開一水濱。今君不得意，辜負帝鄉春。口不言金帛，心常任屈伸。阮君唯飲酒，陶令肯羞貧。陽羨風流地，滄江避世人。菱歌五湖遠，桂樹八公鄰。青鳥迎孤棹，白雲隨一身。潮從秣陵上，月映石頭新。未可逃名利，應須在縉紳。汀洲芳杜色，勸爾暫垂綸。一作李頎詩,
獨遊,王昌齡,林臥情每閒，獨遊景常晏。時從灞陵下，垂釣往南澗。手攜雙鯉魚，目送千里雁。悟彼飛有適，知此罹憂患。放之清冷泉，因得省疏慢。永懷青岑客，回首白雲間。神超物無違，豈系名與宦。,
灞上閒居,王昌齡,鴻都有歸客，偃臥滋陽村。軒冕無枉顧，清川照我門。空林網夕陽，寒鳥赴荒園。廓落時得意，懷哉莫與言。庭前有孤鶴，欲啄常翩翻。為我銜素書，吊彼顏與原。二君既不朽，所以慰其魂。,
段宥廳孤桐,王昌齡,鳳皇所宿處，月映孤桐寒。槁葉零落盡，空柯蒼翠殘。虛心誰能見，直影非無端。響發調尚苦，清商勞一彈。,
段宥廳孤桐,王昌齡,鳳凰所宿處，月映孤桐寒。槁葉零落盡，空柯蒼翠殘。虛心誰能見，直影非無端。響發調尚苦，清商勞一彈。,
香積寺禮拜萬回平等二聖僧塔,王昌齡,真無御化來，借有乘化歸。如彼雙塔內，孰能知是非。愚也駭蒼生，聖哉為帝師。當為時世出，不由天地資。萬回主此方，平等性無違。今我一禮心，億劫同不移。肅肅松柏下，諸天來有時。,
諸官遊招隱寺,王昌齡,山館人已空，青蘿換風雨。自從永明世，月向龍宮吐。鑿井長幽泉，白雲今如古。應真坐松柏，錫杖掛窗戶。口雲七十餘，能救諸有苦。回指巖樹花，如聞道場鼓。金色身壞滅，真如性無主。僚友同一心，清光遣誰取。,
過華陰,王昌齡,雲起太華山，雲山互明滅。東峰始含景，了了見鬆雪。羈人感幽棲，窅映轉奇絕。欣然忘所疲，永望吟不輟。信宿百餘裡，出關玩新月。何意昨來心，遇物遂遷別。人生屢如此，何以肆愉悅。,
途中作,王昌齡,遊人愁歲晏，早起遵王畿。墜葉吹未曉，疏林月微微。驚禽棲不定，寒獸相因依。嘆此霜露下，復聞鴻雁飛。渺然江南意，惜與中途違。羈旅悲壯發，別離念征衣。永圖豈勞止，明節期所歸。寧厭楚山曲，無人長掩扉。,
芙蓉樓送辛漸二首,王昌齡,寒雨連天夜入吳，平明送客楚山孤。洛陽親友如相問，一片冰心在玉壺。丹陽城南秋海陰，丹陽城北楚雲深。高樓送客不能醉，寂寂寒江明月心。,
秋日,王昌齡,反照入閭巷，憂來與誰語。古道無人行，秋風動禾黍。,
芙蓉樓送辛漸二首,王昌齡,寒雨連天夜入湖，平明送客楚山孤。洛陽親友如相問，一片冰心在玉壺。丹陽城南秋海陰，丹陽城北楚雲深。高樓送客不能醉，寂寂寒江明月心。,
江上聞笛,王昌齡,橫笛怨江月，扁舟何處尋。聲長楚山外，曲繞胡關深。相去萬餘裡，遙傳此夜心。寥寥浦漵寒，響盡惟幽林。不知誰家子，復奏邯鄲音。水客皆擁棹，空霜遂盈襟。羸馬望北走，遷人悲越吟。何當邊草白，旌節隴城陰。,
東京府縣諸公與綦毋潛李頎相送至白馬寺宿,王昌齡,鞍馬上東門，裴回入孤舟。賢豪相追送，即棹千里流。赤岸落日在，空波微煙收。薄宦忘機括，醉來即淹留。月明見古寺，林外登高樓。南風開長廊，夏夜如涼秋。江月照吳縣，西歸夢中游。,
龍標野宴,王昌齡,沅溪夏晚足涼風，春酒相攜就竹叢。莫道絃歌愁遠謫，青山明月不曾空。,
寄是正字,王昌齡,正字芸香閣，經過宛如昨。幽人竹桑園，歸臥寂無喧。高鳥能擇木，羝羊漫觸藩。物情今已見，從此欲無言。一作孟浩然詩,
緱氏尉沈興宗置酒南溪留贈,王昌齡,林色與溪古，深篁引幽翠。山尊在漁舟，棹月情已醉。始窮清源口，壑絕人境異。春泉滴空崖，萌草拆陰地。久之風榛寂，遠聞樵聲至。海雁時獨飛，永然滄州意。古時青冥客，滅跡淪一尉。吾子躊躇心，豈其紛埃事。緱峰信所克，濟北餘乃遂。齊物意已會，息肩理猶未。卷舒形性表，脫略賢哲議。乘月期角巾，飯僧嵩陽寺。,
別劉諝,王昌齡,天地寒更雨，蒼茫楚城陰。一尊廣陵酒，十載衡陽心。倚仗不可料，悲歡豈易尋。相逢成遠別，後會何如今。身在江海上，雲連京國深。行當務功業，策馬何駸駸。,
風涼原上作,王昌齡,陰岑宿雲歸，煙霧溼松柏。風悽日初曉，下嶺望川澤。遠山無晦明，秋水千里白。佳氣盤未央，聖人在凝碧。關門阻天下，信是帝王宅。海內方晏然，廟堂有奇策。時貞守全運，罷去遊說客。予忝蘭臺人，幽尋免貽責。,
趙十四兄見訪,王昌齡,客來舒長簟，開閣延清風。但有無絃琴，共君盡尊中。晚來常讀易，頃者欲還嵩。世事何須道，黃精且養蒙。嵇康殊寡識，張翰獨知終。忽憶鱸魚□，扁舟往江東。,
城旁,王昌齡,降奚能騎射，戰馬百餘匹。甲仗明寒川，霜囗囗囗囗。囗囗煞單于，薄暮紅旗出。城旁粗少年，驟馬垂長鞭。脫卻囗囗囗，囗囗淪狄天。匈奴不敢出，漠北開塵煙。,
聽彈風入松贈楊補闕,王昌齡,商風入我弦，夜竹深有露。弦悲與林寂，清景不可度。寥落幽居心，颼飀青松樹。松風吹草白，溪水寒日暮。聲意去復還，九變待一顧。空山多雨雪，獨立君始悟。,
秋山寄陳讜言,王昌齡,巖間寒事早，眾山木已黃。北風何蕭蕭，茲夕露為霜。感激未能寐，中宵時慨慷。黃蟲初悲鳴，玄鳥去我樑。獨臥時易晚，離群情更傷。思君若不及，鴻雁今南翔。,
次汝中寄河南陳贊府,王昌齡,汝山方聯延，伊水才明滅。遙見入楚雲，又此空館月。紛然馳夢想，不謂遠離別。京邑多歡娛，衡湘暫沿越。明湖春草遍，秋桂白花發。豈唯長思君，日夕在魏闕。,
胡笳曲,王昌齡,城南虜已合，一夜幾重圍。自有金笳引，能沾出塞衣。聽臨關月苦，清入海風微。三奏高樓曉，胡人掩涕歸。,
浣紗女,王昌齡,錢塘江畔是誰家，江上女兒全勝花。吳王在時不得出，今日公然來浣紗。,
送郭司倉,王昌齡,映門淮水綠，留騎主人心。明月隨良椽，春潮夜夜深。,友情詩
留別,王昌齡,秦林映陂水，雨過宛城西。留醉楚山別，陰雲暮悽悽。,
梅道士水亭,王昌齡,金剛波若傲吏非吏，名流即道流。隱居不可見，高論莫能酬。水接仙源近，山藏鬼谷幽。往來迷處所，花下問魚舟。一作孟浩然詩,
與黃侍御北津泛舟,王昌齡,津無蛟龍患，日夕常安流。本欲避驄馬，何如同鷁舟。豈伊今日幸，曾是昔年遊。莫奏琴中鶴，且隨波上鷗。堤緣九里郭，山面百城樓。自顧躬耕者，才非管樂儔。聞君薦草澤，從此泛滄洲。,
齋心,王昌齡,女蘿覆石壁，溪水幽濛朧。紫葛蔓黃花，娟娟寒露中。朝飲花上露，夜臥松下風。雲英化為水，光采與我同。日月蕩精魄，寥寥天宇空。,
宴南亭,王昌齡,寒江映村林，亭上納鮮潔。楚客共閒飲，靜坐金管闋。酣竟日入山，暝來雲歸穴。城樓空杳靄，猿鳥備清切。物狀如絲綸，上心為予決。訪君東溪事，早晚樵路絕。,
答武陵太守,王昌齡,仗劍行千里，微軀敢一言。曾為大梁客，不負信陵恩。,
題淨眼師房,王昌齡,白鴿飛時日欲斜，禪房寂歷飲香茶。傾人城，傾人國，斬新剃頭青且黑。玉如意，金澡瓶，硃脣皓齒能誦經。吳音喚字更分明。日暮鐘聲相送出，袈裟掛著箔簾釘。,
與蘇盧二員外期遊丈八寺而蘇不至因有此作,王昌齡,共仰頭陀行，能忘世諦情。回看雙鳳闕，相去一牛鳴。法向空林說，心隨寶地平。手巾花氎淨，香帔稻畦成。聞道邀同舍，相期宿化城。安知不來往，翻得似無生。,
從軍行二首,王昌齡,向夕臨大荒，朔風軫歸慮。平沙萬里餘，飛鳥宿何處。虜騎獵長原，翩翩傍河去。邊聲搖白草，海氣生黃霧。百戰苦風塵，十年履霜露。雖投定遠筆，未坐將軍樹。早知行路難，悔不理章句。秋草馬蹄輕，角弓持弦急。去為龍城戰，正值胡兵襲。軍氣橫大荒，戰酣日將入。長風金鼓動，白露鐵衣溼。四起愁邊聲，南庭時佇立。斷蓬孤自轉，寒雁飛相及。萬里雲沙漲，平原冰霰澀。惟聞漢使還，獨向刀環泣。,邊塞詩
越女,王昌齡,越女作桂舟，還將桂為楫。湖上水渺漫，清江不可涉。摘取芙蓉花，莫摘芙蓉葉。將歸問夫婿，顏色何如妾？,
琴,王昌齡,孤桐祕虛鳴，樸素傳幽真。彷彿弦指外，遂見初古人。意遠風雪苦，時來江山春。高宴未終曲，誰能辨經綸。,
和振上人秋夜懷士會,王昌齡,白露傷草木，山風吹夜寒。遙林夢親友，高興發雲端。郭外秋聲急，城邊月色殘。瑤琴多遠思，更為客中彈。,
萬歲樓,王昌齡,江上巍巍萬歲樓，不知經歷幾千秋。年年喜見山長在，日日悲看水獨流。猿狖何曾離暮嶺，鸕鶿空自泛寒洲。誰堪登望雲煙裡，向晚茫茫發旅愁。,
變行路難,王昌齡,向晚橫吹悲，風動馬嘶合。前驅引旗節，千里陣雲匝。單于下陰山，砂礫空颯颯。封侯取一戰，豈復念閨閣。,
太湖秋夕,王昌齡,水宿煙雨寒，洞庭霜落微。月明移舟去，夜靜魂夢歸。暗覺海風度，蕭蕭聞雁飛。,
駕幸河東,王昌齡,晉水千廬合，汾橋萬國從。開唐天業盛，入沛聖恩濃。下輦回三象，題碑任六龍。睿明懸日月，千歲此時逢。,
送歐陽會稽之任,王昌齡,懷祿貴心賞，東流山水長。官移會稽郡，地邇上虞鄉。緩帶屏紛雜，漁舟臨訟堂。逶迤回溪趣，猿嘯飛鳥行。萬室霽朝雨，千峰迎夕陽。輝輝遠洲映，曖曖澄湖光。白髮有高士，青春期上皇。應須枉車過，為我訪荷裳。,
奉贈張荊州,王昌齡,祝融之峰紫雲銜，翠如何其雪嶄巖。邑西有路緣石壁，我欲從之臥穹嵌。魚有心兮脫網罟，江無人兮鳴楓杉。王君飛舄仍未去，蘇耽宅中意遙緘。第一百四十二卷,
送東林廉上人歸廬山　一作劉慎虛詩,王昌齡,石溪流已亂，苔徑人漸微。日暮東林下，山僧還獨歸。昔為廬峰意，況與遠公違。道性深寂寞，世情多是非。會尋名山去，豈復望清輝。,
就道士問周易參同契,王昌齡,仙人騎白鹿，發短耳何長。時餘採菖蒲，忽見嵩之陽。稽首求丹經，乃出懷中方。披讀了不悟，歸來問嵇康。嗟餘無道骨，發我入太行。,
送李棹遊江東,王昌齡,清洛日夜漲，微風引孤舟。離腸便千里，遠夢生江樓。楚國橙橘暗，吳門煙雨愁。東南具今古，歸望山雲秋。,
九日登高,王昌齡,青山遠近帶皇州，霽景重陽上北樓。雨歇亭皋仙菊潤，霜飛天苑御梨秋。茱萸插鬢花宜壽，翡翠橫釵舞作愁。謾說陶潛籬下醉，何曾得見此風流。,
武陵開元觀黃鍊師院三首,王昌齡,鬆間白髮黃尊師，童子燒香禹步時。欲訪桃源入溪路，忽聞雞犬使人疑。先賢盛說桃花源，塵忝何堪武陵郡。聞道秦時避地人，至今不與人通問。山觀空虛清靜門，從官役吏擾塵喧。暫因問俗到真境，便欲投誠依道源。,
詠青,王昌齡,霧闢天光遠，春回日道臨。草濃河畔色，槐結路旁陰。欲映君王史，先摽胄子襟。經明如何拾，自有致雲心。,
留別武陵袁丞,王昌齡,皇恩暫遷謫，待罪逢知己。從此武陵溪，孤舟二千里。桃花遺古岸，金澗流春水。誰識馬將軍，忠貞抱生死。,
洛陽尉劉晏與府掾諸公茶集天宮寺岸道上人房,王昌齡,良友呼我宿，月明懸天宮。道安風塵外，灑掃青林中。削去府縣理，豁然神機空。自從三湘還，始得今夕同。舊居太行北，遠宦滄溟東。各有四方事，白雲處處通。,
潞府客亭寄崔鳳童,王昌齡,蕭條郡城閉，旅館空寒煙。秋月對愁客，山鍾搖暮天。新知偶相訪，斗酒情依然。一宿阻長會，清風徒滿川。,
沙苑南渡頭,王昌齡,秋霧連雲白，歸心浦漵懸。津人空守纜，村館復臨川。篷隔蒼茫雨，波連演漾田。孤舟未得濟，入夢在何年？,
同王維集青龍寺曇壁上人兄院五韻,王昌齡,本來清淨所，竹樹引幽陰。檐外含山翠，人間出世心。圓通無有象，聖境不能侵。真是吾兄法，何妨友弟深。天香自然會，陵異識鍾音。,
題灞池二首,王昌齡,腰鐮欲何之，東園刈秋韭。世事不復論，悲歌和樵叟。開門望長川，薄暮見漁者。借問白頭翁，垂綸幾年也？,
西宮秋怨,王昌齡,芙蓉不及美人妝，水殿風來珠翠香。誰分含啼掩秋扇，空懸明月待君王。,
李四倉曹宅夜飲,王昌齡,霜天留後故情歡，銀燭金爐夜不寒。欲問吳江別來意，青山明月夢中看。,
錄自《海錄碎事》,王昌齡,駕幸溫泉日，嚴霜子月初。長亭酒未醒，千里風動地。,
送任五之桂林,王昌齡,楚客醉孤舟，越水將引棹。山為兩鄉別，月帶千里貌。羈譴同繒綸，僻幽聞虎豹。桂林寒色在，苦節知所效。,
送韋十二兵曹,王昌齡,縣職如長纓，終日檢我身。平明趨郡府，不得展故人。故人念江湖，富貴如埃塵。跡在戎府掾，心遊天台春。獨立浦邊鶴，白雲長相親。南風忽至吳，分散還入秦。寒夜天光白，海淨月色真。對坐論歲暮，弦悲豈無因。平生驅馳分，非謂杯酒仁。出處兩不合，忠貞何由伸。看君孤舟去，且欲歌垂綸。,
詠浣紗溪,王昌齡,錢塘江上是誰家，江上女兒全勝花。吳王在時不得出，今日公然來浣紗。,
相和歌辭·長信怨,王昌齡,金井梧桐秋葉黃，珠簾不卷夜來霜。金爐玉枕無顏色，臥聽南宮清漏長。奉帚平明金殿開，暫將團扇共裴回。玉顏不及寒鴉色，猶帶昭陽日影來。,
謁焦鍊師,王昌齡,中峰青苔壁，一點雲生時。豈意石堂裡，得逢焦鍊師。爐香淨琴案，鬆影閒瑤墀。拜受長年藥，翩翻西海期。,
宿京江口期劉慎虛不至,王昌齡,霜天起長望，殘月生海門。風靜夜潮滿，城高寒氣昏。故人何寂寞，久已乖清言。明發不能寐，徒盈江上尊。,
寒食即事,王昌齡,晉陽寒食地，風俗舊來傳。雨滅龍蛇火，春生鴻雁天。泣多流水漲，歌發舞雲旋。西見之推廟，空為人所憐。,
殿前曲二首,王昌齡,貴人妝梳殿前催，香風吹入殿後來。仗引笙歌大宛馬，白蓮花發照池臺。胡部笙歌西殿頭，梨園弟子和涼州。新聲一段高樓月，聖主千秋樂未休。,
樑苑,王昌齡,樑苑秋竹古時煙，城外風悲欲暮天。萬乘旌旗何處在，平臺賓客有誰憐。,
奉和盧明府九日峴山宴馬二使君崔員外張郎中,王昌齡,宇宙誰開闢，江山此鬱盤。登臨今古用，風俗歲時觀。地理荊州分，天涯楚塞寬。百城今刺史，華省舊郎官。共美重陽節，俱懷落帽歡。酒邀彭澤載，琴輟武城彈。獻壽先浮菊，尋幽或藉蘭。煙虹鋪藻翰，松竹掛衣冠。叔子神猶在，山公興猶闌。嘗聞騎馬醉，還向習池看。一作孟浩然詩,
錄自《河嶽英靈集》,王昌齡,蒼荻寒滄江，石頭岸邊飲。天仗森森練雪凝，身騎鐵驄自臂鷹。,
朝來曲,王昌齡,月昃鳴珂動，花連繡戶春。盤龍玉臺鏡，唯待畫眉人。,愛情詩
樑苑,王昌齡,梁園秋竹古時煙，城外風悲欲暮天。萬乘旌旗何處在，平臺賓客有誰憐。,
送劉慎虛歸取巨集詞解,王昌齡,太清聞海鶴，遊子引鄉眄。聲隨羽儀遠。勢與歸雲便。青桂春再榮，白雲暮來變。遷飛在禮儀，豈復淚如霰。,
初日,王昌齡,初日淨金閨，先照床前暖。斜光入羅幕，稍稍親絲管。雲發不能梳。楊花更吹滿。,
遇薛明府謁聰上人　一作孟浩然詩。,王昌齡,欣逢柏樑故，共謁聰公禪。石室無人到，繩床見虎眠。陰崖常抱雪，枯澗為生泉。出處雖雲異，同歡在法筵。,
送李十五,王昌齡,怨別秦楚深，江中秋雲起。天長杳無隔，月影在寒水。,
送張四,王昌齡,楓林已愁暮，楚水復堪悲。別後冷山月，清猿無斷時。,
別李浦之京,王昌齡,故園今在灞陵西，江畔逢君醉不迷。小弟鄰莊尚漁獵，一封書寄數行啼。,
送狄宗亨,王昌齡,秋在水清山暮蟬，洛陽樹色鳴皋煙。送君歸去愁不盡，又惜空度涼風天。,友情詩
送薛大赴安陸,王昌齡,津頭雲雨暗湘山，遷客離憂楚地顏。遙送扁舟安陸郡，天邊何處穆陵關。,
送高三之桂林,王昌齡,留君夜飲對瀟湘，從此歸舟客夢長。嶺上梅花侵雪暗，歸時還拂桂花香。,
河上老人歌,王昌齡,河上老人坐古槎，合丹只用青蓮花。至今八十如四十，口道滄溟是我家。,
贈李侍御,王昌齡,青冥孤雲去，終當暮歸山。志士杖苦節，何時見龍顏。,
夜泊廬江聞故人在東林寺以詩寄之,王昌齡,江路經廬阜，鬆門入虎溪。聞君尋寂樂，清夜宿招提。石鏡山精怯，禪枝怖鴿棲。一澄如悟道，為照客心迷。一作孟浩然詩,
句,王昌齡,朝薦抱良策，獨倚江城樓。（《述情》，《詩式》）昨從金陵邑，遠謫沅溪濱。（《沅志》）娟魄已三孕。（以下《海錄碎事》）。駕幸溫泉日，嚴霜子月初。長亭酒未醒，千里風動地。（以下《河嶽英靈集》）蒼荻寒滄江，石頭岸邊飲。天仗森森練雪凝，身騎鐵驄自臂鷹。,
宿裴氏山莊,王昌齡,蒼蒼竹林暮，吾亦知所投。靜坐山齋月，清溪聞遠流。西峰下微雨，向曉白雲收。遂解塵中組，終南春可遊。,
裴六書堂,王昌齡,閒堂閉空陰，竹林但清響。窗下長嘯客，區中無遺想。經綸精微言，兼濟當獨往。,
九江口作,王昌齡,漭漭江勢闊，雨開潯陽秋。驛門是高岸，望盡黃蘆洲。水與五溪合，心期萬里遊。明時無棄才，謫去隨孤舟。鷙鳥立寒木，丈夫佩吳鉤。何當報君恩，卻系單于頭。,
擊磐老人,王昌齡,雙峰褐衣久，一磐白眉長。誰識野人意，徒看春草芳。,
武陵田太守席送司馬盧溪,王昌齡,諸侯分楚郡，飲餞五溪春。山水清暉遠，俱憐一逐臣。,
送譚八之桂林,王昌齡,客心仍在楚，江館復臨湘。別意猿鳥外，天寒桂水長。,
青樓怨,王昌齡,香幃風動花入樓，高調鳴箏緩夜愁。腸斷關山不解說，依依殘月下簾鉤。,思念詩
至南陵答皇甫嶽,王昌齡,與君同病復漂淪，昨夜宣城別故人。明主恩深非歲久，長江還共五溪濱。,
留別郭八,王昌齡,長亭駐馬未能前，井邑蒼茫含暮煙。醉別何須更惆悵，回頭不語但垂鞭。,
送竇七,王昌齡,清江月色傍林秋，波上熒熒望一舟。鄂渚輕帆須早發，江邊明月為君留。,
送鄭判官,王昌齡,東楚吳山驛樹微，軺車銜命奉恩輝。英僚攜出新豐酒，半道遙看驄馬歸。,
送姚司法歸吳,王昌齡,吳掾留觴楚郡心，洞庭秋雨海門陰。但令意遠扁舟近，不道滄江百丈深。,
少年行二首,王昌齡,西陵俠少年，送客短長亭。青槐夾兩道，白馬如流星。聞道羽書急，單于寇井陘。氣高輕赴難，誰顧燕山銘。走馬遠相尋，西樓下夕陰。結交期一劍，留意贈千金。高閣歌聲遠，重門柳色深。夜闌須盡飲，莫負百年心。,
留別伊闕張少府郭大都尉,王昌齡,遷客就一醉，主人空金罍。江湖青山底，欲去仍裴回。郭侯未相識，策馬伊川來。把手相勸勉，不應老塵埃。孟陽逢山舊，仙館留清才。日晚勸趣別，風長雲逐開。幸隨板輿遠，負譴何憂哉。唯有仗忠信，音書報雲雷。,
寄陶副使,王昌齡,聞道將軍破海門，如何遠謫渡湘沅。春來明主封西嶽，自有還君紫綬恩。,
西江寄越弟,王昌齡,南浦逢君嶺外還，沅溪更遠洞庭山。堯時恩澤如春雨，夢裡相逢同入關。,
宴春源,王昌齡,源向春城花幾重，江明深翠引諸峰。與君醉失松溪路，山館寥寥傳暝鍾。,
武陵龍興觀黃道士房問易因題,王昌齡,齋心問易太陽宮，八卦真形一氣中。仙老言餘鶴飛去，玉清壇上雨濛濛。,
重別李評事,王昌齡,莫道秋江離別難，舟船明日是長安。吳姬緩舞留君醉，隨意青楓白露寒。,
別辛漸,王昌齡,別館蕭條風雨寒，扁舟月色渡江看。酒酣不識關西道，卻望春江雲尚殘。,
上侍御七兄,王昌齡,天人俟明路，益稷分堯心。利器必先舉，非賢安可任。吾兄執嚴憲，時佐能釣深。,
山中別龐十,王昌齡,幽娟鬆筱徑，月出寒蟬鳴。散發臥其下，誰知孤隱情。吟時白雲合，釣處玄潭清。瓊樹方杳靄，鳳兮保其貞。,
觀江淮名勝圖,王昌齡,刻意吟雲山，尤知隱淪妙。遠公何為者，再詣臨海嶠。而我高其風，披圖得遺照。援毫無逃境，遂展千里眺。淡掃荊門煙，明標赤城燒。青蔥林間嶺，隱見淮海徼。但指香爐頂，無聞白猿嘯。沙門既雲滅，獨往豈殊調。感對懷拂衣，胡寧事漁釣。安期始遺舄，千古謝榮耀。投跡庶可齊，滄浪有孤棹。,
客廣陵,王昌齡,樓頭廣陵近，九月在南徐。秋色明海縣，寒煙生里閭。夜帆歸楚客，昨日度江書。為問易名叟，垂綸不見魚。,
送十五舅,王昌齡,深林秋水近日空，歸棹演漾清陰中。夕浦離觴意何已，草根寒露悲鳴蟲。,
送裴圖南,王昌齡,黃河渡頭歸問津，離家幾日茱萸新。漫道閨中飛破鏡，猶看陌上別行人。,
留別司馬太守,王昌齡,辰陽太守念王孫，遠謫沅溪何可論。黃鶴青雲當一舉，明珠吐著抱君恩。,
送萬大歸長沙,王昌齡,桂陽秋水長沙縣，楚竹離聲為君變。青山隱隱孤舟微，白鶴雙飛忽相見。,
送吳十九往沅陵,王昌齡,沅江流水到辰陽，溪口逢君驛路長。遠謫誰知望雷雨，明年春水共還鄉。,
送崔參軍往龍溪,王昌齡,龍溪只在龍標上，秋月孤山兩相向。譴謫離心是丈夫，鴻恩共待春江漲。,
送人歸江夏,王昌齡,寒江綠水楚雲深，莫道離憂遷遠心。曉夕雙帆歸鄂渚，愁將孤月夢中尋。,
贈史昭,王昌齡,東林月未升，廓落星與漢。是夕鴻始來，齋中起長嘆。懷哉望南浦，眇然夜將半。但有秋水聲，愁使心神亂。握中何為贈，瑤草已衰散。海鱗未化時，各在天一岸。,
何九於客舍集,王昌齡,客有住桂陽，亦如巢林鳥。罍觴且終宴，功業會未了。山月空霽時，江明高樓曉。門前泊舟楫，行次入鬆筱。此意投贈君，滄波風嫋嫋。,
城傍曲,王昌齡,秋風鳴桑條，草白狐兔驕。邯鄲飲來酒未消，城北原平掣皁雕。射殺空營兩騰虎，回身卻月佩弓弰。,
靜法師東齋,王昌齡,築室在人境，遂得真隱情。春盡草木變，雨來池館清。琴書全雅道，視聽已無生。閉戶脫三界，白雲自虛盈。,
送劉十五之郡,王昌齡,平明江霧寒，客馬江上發。扁舟事洛陽，窅窅含楚月。,
蕭駙馬宅花燭,王昌齡,青鸞飛入合歡宮，紫鳳銜花出禁中。可憐今夜千門裡，銀漢星迴一道通。,
寄穆侍御出幽州,王昌齡,一從恩譴度瀟湘，塞北江南萬里長。莫道薊門書信少，雁飛猶得到衡陽。,
別陶副使歸南海,王昌齡,南越歸人夢海樓，廣陵新月海亭秋。寶刀留贈長相憶，當取戈船萬戶侯。,
送李五,王昌齡,玉碗金罍傾送君，江西日落起黃雲。扁舟乘月暫來去，誰道滄浪吳楚分？,
題朱鍊師山房,王昌齡,叩齒焚香出世塵，齋壇鳴磐步虛人。百花仙醞能留客，一飯胡麻度幾春。,
又,王昌齡,眇默客子魂，倏鑠川上暉。還雲慘知暮，九月仍未歸。,
又,王昌齡,桑葉下墟落，鵾雞鳴渚田。物情每衰極，吾道方淵然。,
送李五,王昌齡,玉碗金罍傾送君，江西日入起黃雲。扁舟乘月暫來去，誰道滄浪吳楚分。,
雜曲歌辭·少年行二首,王昌齡,西陵俠年少，送客過長亭。青槐夾兩路，白馬如流星。聞道羽書急，單于寇井陘。氣高輕赴難，誰顧燕山銘。走馬還相尋，西樓下夕陰。結交期一劍，留意贈千金。高閣歌聲遠，重關柳色深。夜閒須盡醉，莫負百年心。,
大梁途中作,王昌齡,怏怏步長道，客行渺無端。郊原欲下雪，天地稜稜寒。當時每酣醉，不覺行路難。今日無酒錢，悽惶向誰嘆。,
甘泉歌,王昌齡,乘輿執玉已登壇，細草沾衣春殿寒。昨夜雲生拜初月，萬年甘露水晶盤。,
別皇甫五,王昌齡,漵浦潭陽隔楚山，離尊不用起愁顏。明祠靈響期昭應，天澤俱從此路還。,
巴陵別劉處士,王昌齡,劉生隱岳陽，心遠洞庭水。偃帆入山郭，一宿楚雲裡。竹映秋館深，月寒江風起。煙波桂陽接，日夕數千裡。嫋嫋清夜猿，孤舟坐如此。湘中有來雁，雨雪候音旨。,
素上人影塔,王昌齡,物化同枯木，希夷明月珠。本來生滅盡，何者是虛無。一坐看如故，千齡獨向隅。至人非別有，方外不應殊。,
送朱越,王昌齡,遠別舟中蔣山暮，君行舉首燕城路。薊門秋月隱黃雲，期向金陵醉江樹。,
寒食臥疾喜李少府見尋,王昌齡,弱冠早登龍，今來喜再逢。何知春月柳，猶憶歲寒鬆。煙火臨寒食，笠歌達曙鍾。喧喧鬥雞道，行樂羨朋從。,
烏棲曲　一作李端詩,王昌齡,白馬逐朱車，黃昏入狹邪。柳樹鳥爭枝，爭枝未得飛上屋。東房少婦婿從軍，每聽烏啼知夜分。,
送單十三畢五歸,王昌齡,寒江綠竹楚雲深，莫道離憂遷遠心。曉夕雙帆歸鄂渚，愁將孤月夢中尋。,
旅望　一作李頎詩,王昌齡,白花原頭望京師，黃河水流無盡時。窮秋曠野人行絕，馬首東來知是誰？,
上馬當山神,王昌齡,青驄一匹崑崙牽，奏上大王不取錢。直為猛風波滾驟，莫怪昌齡不下船。,
為張贈閻使臣,王昌齡,哀哀獻玉人，楚國同悲辛。泣盡繼以血，何由辨其真。賴承琢磨惠，復使光輝新。猶畏讒口疾，棄之如埃塵。,
宿灞上寄侍御弟,王昌齡,獨飲灞上亭，寒山青門外。長雲驟落日，桑棗寂已晦。古人驅馳者，宿此凡幾代。佐邑由東南，豈不知進退。吾宗秉全璞，楚得璆琳最。茅山就一徵，柏署起三載。道契非物理，神交無留礙。知我滄溟心，脫略腐儒輩。孟冬鑾輿出，陽谷群臣會。半夜馳道喧，五侯擁軒蓋。是時燕齊客，獻術蓬瀛內。甚悅我皇心，得與王母對。賤臣欲干謁，稽首期殞碎。哲弟感我情，問易窮否泰。良馬足尚踠，寶刀光未淬。昨聞羽書飛，兵氣連朔塞。諸將多失律，廟堂始追悔。安能召書生，願得論要害。戎夷非草木，侵逐使狼狽。雖有屠城功，亦有降虜輩。兵糧如山積，恩澤如雨霈。羸卒不可興，磧地無足愛。若用匹夫策，坐令軍圍潰。不費黃金資，寧求白璧賚。明主憂既遠，邊事亦可大。荷寵務推誠，離言深慷慨。霜搖直指草，燭引明光珮。公論日夕阻，朝廷蹉跎會。孤城海門月，萬里流光帶。不應百尺鬆，空老鐘山靄。,
夏日花萼樓宴應制,王昌齡,土德三元正，堯心萬國同。汾陰備冬禮，長樂應和風。賜慶垂天澤，流歡舊諸宮。樓臺生海上，簫鼓出天中。霧曉筵初接，宵長曲未終。雨隨青幕合，月照舞羅空。玉陛分朝列，文章發聖聰。愚臣忝書賦，歌詠頌絲桐。,
送胡大,王昌齡,荊門不堪別，況乃瀟湘秋。何處遙望君，江邊明月樓。,
題僧房雙桐,王昌齡,棕櫚花滿院，苔蘚入閒房。彼此名言絕，空中聞異香。,
巴陵送李十二,王昌齡,搖曳巴陵洲渚分，清江傳語便風聞。山長不見秋城色，日暮蒹葭空水雲。,
送程六,王昌齡,冬夜傷離在五溪，青魚雪落膾橙薺。武岡前路看斜月，片片舟中雲向西。,
上同州使君伯,王昌齡,大賢本孤立，有時起絲綸。伯父自天稟，元功載生人。,
與張折衝遊耆寺,王昌齡,釋子彌天秀，將軍武庫才。橫行塞北盡，獨步漢南來。貝葉金傳口，山樓作賦開。國君振嘉藻，江楚氣雄哉。一作孟浩然詩,
淇上酬薛據兼寄郭微（一作高適詩）,王昌齡,自從別京華，我心乃蕭索。十年守章句，萬里空寥落。北上登薊門，茫茫見沙漠。倚劍對風塵，慨然思衛霍。拂衣去燕趙，驅馬悵不樂。天長滄洲路，日暮邯鄲郭。酒肆或淹留，漁澤屢棲泊。獨行備艱難，孰辭幹鼎鑊。皇情念淳古，時俗何浮薄。理道須任賢，安人在求瘼。故交負奇才，逸氣包謇諤。隱軫經濟策，縱橫建安作。才望忽先鳴，風期無宿諾。飄颻勞州縣，迢遞限言謔。東馳眇貝丘，西顧彌虢略。淇水徒自深，浮雲不堪託。吾謀適可用，天道豈遼廓。不然買山田，一身與耕鑿。,
贈宇文中丞（本暢當詩）,王昌齡,僕本濩落人，辱當州郡使。量力頗及早，謝歸今即已。蕭蕭若凌虛，衿帶頃消靡。車服卒然來，涔陽作遊子。鬱郁寡開顏，默默獨行李。忽逢平生友，一笑方在此。秋清寧風日，楚思浩雲水。為語弋林者，冥冥鴻遠矣。,
駕出長安（一作宋之問詩）,王昌齡,聖德超千古，皇風扇九圍。天回永珍出，駕動六龍飛。淑氣來黃道，祥雲覆紫微。太平多扈從，文物有光輝。,
聽彈琴,劉長卿,泠泠七絲上，靜聽松風寒。古調雖自愛，今人多不彈。,唐詩三百首
送靈澈上人,劉長卿,蒼蒼竹林寺，杳杳鐘聲晚。荷笠帶斜陽，青山獨歸遠。,送別詩，山水詩，唐詩三百首，初中
長沙過賈誼宅,劉長卿,三年謫宦此棲遲，萬古惟留楚客悲。秋草獨尋人去後，寒林空見日斜時。漢文有道恩猶薄，湘水無情吊豈知？寂寂江山搖落處，憐君何事到天涯！,唐詩三百首
餞別王十一南遊,劉長卿,望君煙水闊，揮手淚沾巾。飛鳥沒何處，青山空向人。長江一帆遠，落日五湖春。誰見汀洲上，相思愁白蘋。,送別詩，友情詩，唐詩三百首
重送裴郎中貶吉州,劉長卿,猿啼客散暮江頭，人自傷心水自流。同作逐臣君更遠，青山萬里一孤舟。,送別詩
新年作,劉長卿,鄉心新歲切，天畔獨潸然。老至居人下，春歸在客先。嶺猿同旦暮，江柳共風煙。已似長沙傅，從今又幾年。,春節，思鄉詩，唐詩三百首
彈琴,劉長卿,泠泠七絃上，靜聽松風寒。古調雖自愛，今人多不彈。,
彈琴,劉長卿,冷冷七絃上，靜聽松風寒。古調雖自愛，今人多不彈。,
送李中丞歸漢陽別業,劉長卿,流落徵南將，曾驅十萬師。罷歸無舊業，老去戀明時。獨立三邊靜，輕生一劍知。茫茫江漢上，日暮欲何之。,
送上人,劉長卿,孤雲將野鶴，豈向人間住。莫買沃洲山，時人已知處。,送別詩，唐詩三百首
秋日登吳公臺上寺遠眺,劉長卿,古臺搖落後，秋日望鄉心。野寺來人少，雲端隔水深。夕陽依舊壘，寒磬滿空林。惆悵南朝事，長江獨自今。,描寫秋天，唐詩三百首
江州重別薛六柳八二員外,劉長卿,生涯豈料承優詔，世事空知學醉歌。江上月明胡雁過，淮南木落楚山多。寄身且喜滄洲近，顧影無如白髮何。今日龍鍾人共棄，愧君猶遣慎風波。,唐詩三百首
江州重別薛六柳八二員外,劉長卿,生涯豈料承優詔？世事空知學醉歌。江上月明胡雁過，淮南木落楚山多。寄身且喜滄洲近，顧影無如白髮何！今日龍鍾人共老，愧君猶遣慎風波。,
登餘干古縣城,劉長卿,孤城上與白雲齊，萬古荒涼楚水西。官舍已空秋草綠，女牆猶在夜烏啼。平江渺渺來人遠，落日亭亭向客低。沙鳥不知陵谷變，朝飛暮去弋陽溪。,
餘干旅舍,劉長卿,搖落暮天迥，青楓霜葉稀。孤城向水閉，獨鳥揹人飛。渡口月初上，鄰家漁未歸。鄉心正欲絕，何處搗寒衣。,
酬李穆見寄,劉長卿,孤舟相訪至天涯，萬轉雲山路更賒。欲掃柴門迎遠客，青苔黃葉滿貧家。,
逢雪宿芙蓉山,劉長卿,日暮蒼山遠，天寒白屋貧。柴門聞犬吠，風雪夜歸人。,描寫冬天，描寫雪，描寫風
穆陵關北逢人歸漁陽,劉長卿,逢君穆陵路，匹馬向桑乾。楚國蒼山古，幽州白日寒。城池百戰後，耆舊幾家殘。處處蓬蒿遍，歸人掩淚看。,憂國憂民
尋南溪常道士,劉長卿,一路經行處，莓苔見履痕。白雲依靜渚，春草閉閒門。過雨看鬆色，隨山到水源。溪花與禪意，相對亦忘言。,唐詩三百首
感懷,劉長卿,秋風落葉正堪悲，黃菊殘花欲待誰。水近偏逢寒氣早，山深常見日光遲。愁中卜命看周易，夢裡招魂讀楚詞。自笑不如湘浦雁，飛來即是北歸時。,
謫仙怨,劉長卿,晴川落日初低，惆悵孤舟解攜。鳥向平蕪遠近，人隨流水東西。白雲千里萬里，明月前溪後溪。獨恨長沙謫去，江潭春草萋萋。,思念詩，婉約詩
自紫陽觀至華陽洞，宿侯尊師草堂，簡同遊李,劉長卿,石門媚煙景，句曲盤江甸。南向佳氣濃，數峰遙隱見。漸臨華陽口，雲路入蔥蒨。七曜懸洞宮，五雲抱仙殿。銀函竟誰發，金液徒堪薦。千載空桃花，秦人深不見。東溪喜相遇，貞白如會面。青鳥來去閒，紅霞朝夕變。一從換仙骨，萬里乘飛電。蘿月延步虛，松花醉閒宴。幽人即長往，茂宰應交戰。明發歸琴堂，知君懶為縣。第一百五十卷,
自夏口至鸚鵡洲望岳陽寄元中丞,劉長卿,汀洲無浪復無煙，楚客相思益渺然。漢口夕陽斜渡鳥，洞庭秋水遠連天。孤城背嶺寒吹角，獨戍臨江夜泊船。賈誼上書憂漢室，長沙謫去古今憐。,唐詩三百首
早春,劉長卿,微雨夜來歇，江南春色回。本驚時不住，還恐老相催。人好千場醉，花無百日開。豈堪滄海畔，為客十年來。,
碧澗別墅喜皇甫侍御相訪,劉長卿,荒村帶返照，落葉亂紛紛。古路無行客，寒山獨見君。野橋經雨斷，澗水向田分。不為憐同病，何人到白雲。,友情詩
相和歌辭·長門怨,劉長卿,何事長門閉，珠簾只自垂。月移深殿早，春向後宮遲。蕙草生閒地，梨花發舊枝。芳菲自恩幸，看卻被風吹。,
送薛據宰涉縣（自永樂主簿陟狀，尋複選受此,劉長卿,故人河山秀，獨立風神異。人許白眉長，天資青雲器。雄辭變文名，高價喧時議。下筆盈萬言，皆合古人意。一從負能名，數載猶卑位。寶劍誠可用，烹鮮是虛棄。昔聞在河上，高臥自無事。几案終日閒，蒲鞭使人畏。頃因歲月滿，方謝風塵吏。頌德有輿人，薦賢逢八使。棲鸞往已屈，馴雀今可嗣。此道如不移，雲霄坐應致。縣前漳水綠，郭外晉山翠。日得謝客遊，時堪陶令醉。前期今尚遠，握手空宴慰。驛路疏柳長，春城百花媚。裴回白日隱，暝色含天地。一鳥向灞陵，孤雲送行騎。夫君多述作，而我常諷味。賴有瓊瑤資，能寬別離思。槐陰覆堂殿，苔色上階砌。鳥倦自歸飛，雲閒獨容依。既將慕幽絕，兼欲看定慧。遇物忘世緣，還家懶生計。無生妄已息，有妄心可制。心鏡常虛明，時人自淪翳。,
送李判官之潤州行營,劉長卿,萬里辭家事鼓鼙，金陵驛路楚雲西。江春不肯留歸客，草色青青送馬蹄。,送別詩，友情詩
銅雀臺,劉長卿,嬌愛更何日，高臺空數層。含啼映雙袖，不忍看西陵。漳河東流無復來，百花輦路為蒼苔。青樓月夜長寂寞，碧雲日暮空裴回。君不見鄴中萬事非昔時，古人何在今人悲。春風不逐君王去，草色年年舊宮路。宮中歌舞已浮雲，空指行人往來處。,
負謫後登幹越亭作,劉長卿,天南愁望絕，亭上柳條新。落日獨歸鳥，孤舟何處人。生涯投越徼，世業陷胡塵。杳杳鍾陵暮，悠悠鄱水春。秦臺悲白首，楚澤怨青蘋。草色迷徵路，鶯聲傷逐臣。獨醒空取笑，直道不容身。得罪風霜苦，全生天地仁。青山數行淚，滄海一窮鱗。牢落機心盡，惟憐鷗鳥親。,
客舍贈別韋九建赴任河南韋，十七造赴任鄭縣,劉長卿,與子頗疇昔，常時仰英髦。弟兄盡公器，詩賦凌風騷。頃者游上國，獨能光選曹。香名冠二陸，精鑑逢山濤。且副倚門望，莫辭趨府勞。桃花照彩服，草色連青袍。征馬臨素滻，離人傾濁醪。華山微雨霽，祠上殘雲高。而我倦棲屑，別君良鬱陶。春風亦未已，旅思空滔滔。拙分甘棄置，窮居長蓬蒿。人生未鵾化，物議如鴻毛。迢遞兩鄉別，殷勤一寶刀。清琴有古調，更向何人操。,
偶然作,劉長卿,野寺長依止，田家或往還。老農開古地，夕鳥入寒山。書劍身同廢，煙霞吏共閒。豈能將白髮，扶杖出人間。,
苕溪酬樑耿別後見寄,劉長卿,清川永路何極，落日孤舟解攜。鳥向平蕪遠近，人隨流水東西。白雲千里萬里，明月前溪後溪。惆悵長沙謫去，江潭芳草萋萋。,
從軍六首,劉長卿,回看虜騎合，城下漢兵稀。白刃兩相向，黃雲愁不飛。手中無尺鐵，徒欲突重圍。落日更蕭條，北方動枯草。將軍追虜騎，夜失陰山道。戰敗仍樹勳，韓彭但空老。草枯秋塞上，望見漁陽郭。胡馬嘶一聲，漢兵淚雙落。誰為吮癰者，此事令人薄。目極雁門道，青青邊草春。一身事征戰，匹馬同辛勤。末路成白首，功歸天下人。倚劍白日暮，望鄉登戍樓。北風吹羌笛，此夜關山愁。回首不無意，滹河空自流。黃沙一萬里，白首無人憐。報國劍已折，歸鄉身幸全。單于古臺下，邊色寒蒼然。,
長沙早春雪後臨湘水，呈同遊諸子,劉長卿,汀洲暖漸淥，煙景淡相和。舉目方如此，歸心豈奈何。日華浮野雪，春色染湘波。北渚生芳草，東風變舊柯。江山古思遠，猿鳥暮情多。君問漁人意，滄浪自有歌。,
奉餞郎中四兄罷餘杭太守，承恩加侍御史充行,劉長卿,星使三江上，天波萬里通。權分金節重，恩借鐵冠雄。梅吹前軍發，棠陰舊府空。殘春錦障外，初日羽旗東。岸柳遮浮鷁，江花隔避驄。離心在何處，芳草滿吳宮。,
禪智寺上方懷演和尚，寺即和尚所創,劉長卿,絕巘東林寺，高僧惠遠公。買園隋苑下，持鉢楚城中。斗極千燈近，煙波萬井通。遠山低月殿，寒木露花宮。紺宇焚香淨，滄洲擺霧空。雁來秋色裡，曙起早潮東。飛錫今何在，蒼生待發蒙。白雲翻送客，庭樹自辭風。舍筏追開士，回舟狎釣翁。平生江海意，惟共白鷗同。,
宿雙峰寺，寄盧七、李十六,劉長卿,寥寥禪誦處，滿室蟲絲結。獨與山中人，無心生覆滅。徘徊雙峰下，惆悵雙峰月。杳杳暮猿深，蒼蒼古鬆列。玩奇不可盡，漸遠更幽絕。林暗僧獨歸，石寒泉且咽。竹房響輕吹，蘿徑陰餘雪。臥澗曉何遲，背巖春未發。此遊誠多趣，獨往共誰閱。得意空自歸，非君豈能說。,
雨中登沛縣樓，贈表兄郭少府,劉長卿,楚澤秋更遠，雲雷有時作。晚陂帶殘雨，白水昏漠漠。佇立收煙氛，洗然靜寥廓。捲簾高樓上，萬里看日落。為客頻改弦，辭家尚如昨。故山今不見，此鳥那可託。小邑務常閒，吾兄宦何薄。高標青雲器，獨立滄江鶴。惠愛原上情，殷勤丘中諾。何當遂良願，歸臥青山郭。,
吳中聞潼關失守，因奉寄淮南蕭判官,劉長卿,一雁飛吳天，羈人傷暮律。松江風嫋嫋，波上片帆疾。木落姑蘇臺，霜收洞庭橘。蕭條長洲外，唯見寒山出。胡馬嘶秦雲，漢兵亂相失。關中因竊據，天下共憂慄。南楚有瓊枝，相思怨瑤瑟。一身寄滄洲，萬里看白日。赴敵甘負戈，論兵勇投筆。臨風但攘臂，擇木將委質。不如歸遠山，雲臥飯鬆慄。,
早春贈別趙居士還江左，時長卿下第歸嵩陽舊,劉長卿,見君風塵裡，意出風塵外。自有滄洲期，含情十餘載。深居鳳城曲，日預龍華會。果得僧家緣，能遺俗人態。一身今已適，萬物知何愛。悟法電已空，看心水無礙。且將窮妙理，兼欲尋勝概。何獨謝客遊，當為遠公輩。放舟馳楚郭，負杖辭秦塞。目送南飛雲，令人想吳會。遙思舊遊處，彷彿疑相對。夜火金陵城，春煙石頭瀨。滄波極天末，萬里明如帶。一片孤客帆，飄然向青靄。楚天合江氣，雲色常霮雨。隱見湖中山，相連數州內。君行意可得，全與時人背。歸路隨楓林，還鄉念蓴菜。顧予尚羈束，何幸承眄睞。素願徒自勤，清機本難逮。累幸忝賓薦，末路逢沙汰。濩落名不成，裴回意空大。逢時雖貴達，守道甘易退。逆旅鄉夢頻，春風客心碎。別君日已遠，離念無明晦。予亦返柴荊，山田事耕耒。,
入桂渚次砂牛石穴,劉長卿,扁舟傍歸路，日暮瀟湘深。湘水清見底，楚雲淡無心。片帆落桂渚，獨夜依楓林。楓林月出猿聲苦，桂渚天寒桂花吐。此中無處不堪愁，江客相看淚如雨。,
嚴陵釣臺，送李康成赴江東使,劉長卿,潺湲子陵瀨，彷彿如在目。七里人已非，千年水空綠。新安江上孤帆遠，應逐楓林萬餘轉。古臺落日共蕭條，寒水無波更清淺。臺上漁竿不復持，卻令猿鳥向人悲。灘聲山翠至今在，遲爾行舟晚泊時。,
王昭君歌,劉長卿,自矜妖豔色，不顧丹青人。那知粉繢能相負，卻使容華翻誤身。上馬辭君嫁驕虜，玉顏對人啼不語。北風雁急浮清秋，萬里獨見黃河流。纖腰不復漢宮寵，雙蛾長向胡天愁。琵琶弦中苦調多，蕭蕭羌笛聲相和。可憐一曲傳樂府，能使千秋傷綺羅。,
登遷仁樓，酬子婿李穆,劉長卿,臨風敞麗譙，落日聽吹鐃。歸路空回首，新章已在腰。非才受官謗，無政作人謠。儉歲安三戶，餘年寄六條。春蕪生楚國，古樹過隋朝。賴有東床客，池塘免寂寥。,
送徐大夫赴廣州,劉長卿,上將壇場拜，南荒羽檄招。遠人來百越，元老事三朝。霧繞龍山暗，山連象郡遙。路分江淼淼，軍動馬蕭蕭。畫角知秋氣，樓船逐暮潮。當令輸貢賦，不使外夷驕。,
九日題蔡國公主樓,劉長卿,主第人何在，重陽客暫尋。水餘龍鏡色，雲罷鳳簫音。暗牖藏昏曉，蒼苔換古今。晴山卷幔出，秋草閉門深。籬菊仍新吐，庭槐尚舊陰。年年畫樑燕，來去豈無心。,
按覆後歸睦州，贈苗侍御,劉長卿,地遠心難達，天高謗易成。羊腸留覆轍，虎口脫餘生。直氏偷金枉，於家決獄明。一言知己重，片議殺身輕。日下人誰憶，天涯客獨行。年光銷蹇步，秋氣入衰情。建德知何在，長江問去程。孤舟百口渡，萬里一猿聲。落日開鄉路，空山向郡城。豈令冤氣積，千古在長平。,
賈侍郎自會稽使回，篇什盈卷，兼蒙見寄一首,劉長卿,江上逢星使，南來自會稽。驚年一葉落，按俗五花嘶。上國悲蕪梗，中原動鼓鼙。報恩看鐵劍，銜命出金閨。風物催歸緒，雲峰發詠題。天長百越外，潮上小江西。鳥道通閩嶺，山光落剡溪。暮帆千里思，秋夜一猿啼。柏樹榮新壟，桃源憶故蹊。若能為休去，行復草萋萋。,
岳陽館中望洞庭湖,劉長卿,萬古巴丘戍，平湖此望長。問人何淼淼，愁暮更蒼蒼。疊浪浮元氣，中流沒太陽。孤舟有歸客，早晚達瀟湘。,
李侍御河北使回，至東京相訪,劉長卿,故人南臺秀，夙擅中朝美。擁傳從北來，飛霜日千里。貧居幸相訪，顧我柴門裡。卻訝繡衣人，仍交布衣士。王程遽爾迫，別戀從此始。濁酒未暇斟，清文頗垂示。回瞻驄馬速，但見行塵起。日暮汀洲寒，春風渡流水。草色官道邊，桃花御溝裡。天涯一鳥夕，惆悵知何已。,
落第，贈楊侍御兼拜員外仍充安大夫判官赴範,劉長卿,職副旌旄重，才兼識量通。使車遙肅物，邊策遠和戎。擲地金聲著，從軍寶劍雄。官成稽古力，名達濟時功。肅穆烏臺上，雍容粉署中。含香初待漏，持簡舊生風。黠吏偏驚隼，貪夫輒避驄。且知榮已隔，誰謂道仍同。念舊追連茹，謀生任轉蓬。泣連三獻玉，瘡懼再傷弓。戀土函關外，瞻塵灞水東。他時書一札，猶冀問途窮。,
移使鄂州，次峴陽館懷舊居,劉長卿,多慚恩未報，敢問路何長。萬里通秋雁，千峰共夕陽。舊遊成遠道，此去更違鄉。草露深山裡，朝朝落客裳。,
送賈三北遊,劉長卿,賈生未達猶窘迫，身馳匹馬邯鄲陌。片雲郊外遙送人，斗酒城邊暮留客。顧予他日仰時髦，不堪此別相思勞。雨色新添漳水綠，夕陽遠照蘇門高。把袂相看衣共緇，窮愁只是惜良時。亦知到處逢下榻，莫滯秋風西上期。,
送杜越江佐覲省往新安江,劉長卿,去帆楚天外，望遠愁復積。想見新安江，扁舟一行客。清流數千丈，底下看白石。色混元氣深，波連洞庭碧。鳴桹去未已，前路行可覿。猿鳥悲啾啾，杉鬆雨聲夕。送君東赴歸寧期，新安江水遠相隨。見說江中孤嶼在，此行應賦謝公詩。,
送郭六侍從之武陵郡,劉長卿,常愛武陵郡，羨君將遠尋。空憐世界迫，孤負桃源心。洛陽遙想桃源隔，野水閒流春自碧。花下常迷楚客船，洞中時見秦人宅。落日相看斗酒前，送君南望但依然。河梁馬首隨春草，江路猿聲愁暮天。丈人別乘佐分憂，才子趨庭兼勝遊。澧浦荊門行可見，知君詩興滿滄洲。,
雜詠八首上禮部李侍郎·幽琴,劉長卿,月色滿軒白，琴聲宜夜闌。飀飀青絲上，靜聽松風寒。古調雖自愛，今人多不彈。向君投此曲，所貴知音難。,
題大理黃主簿湖上高齋,劉長卿,閉門湖水畔，自與白鷗親。竟日窗中岫，終年林下人。俗輕儒服弊，家厭法官貧。多雨茅檐夜，空洲草徑春。桃源君莫愛，且作漢朝臣。,
送鄭說之歙州謁薛侍郎,劉長卿,漂泊來千里，謳謠滿百城。漢家尊太守，魯國重諸生。俗變人難理，江傳水至清。船經危石住，路入亂山行。老得滄州趣，春傷白首情。嘗聞馬南郡，門下有康成。,
送嚴維赴河南充嚴中丞幕府,劉長卿,久別耶溪客，來乘使者軒。用才榮入幕，扶病喜同樽。山屐留何處，江帆去獨翻。暮情辭鏡水，秋夢識雲門。蓮府開花萼，桃園寄子孫。何當舉嚴助，遍沐漢朝恩。,
奉和趙給事使君，留贈李婺州舍人，兼謝舍人,劉長卿,便道訪情親，東方千騎塵。禁深分直夜，地遠獨行春。絳闕辭明主，滄洲識近臣。雲山隨候吏，雞犬逐歸人。庭顧婆娑老，邦傳蔽芾新。玄暉翻佐理，聞到郡齋頻。,
至饒州尋陶十七不在寄贈,劉長卿,謫宦投東道，逢君已北轅。孤蓬向何處，五柳不開門。去國空回首，懷賢欲訴冤。梅枝橫嶺嶠，竹路過湘源。月下高秋雁，天南獨夜猿。離心與流水，萬里共朝昏。,
觀李湊所畫美人障子,劉長卿,愛爾含天姿，丹青有殊智。無間已得象，象外更生意。西子不可見，千載無重還。空令浣沙態，猶在含毫間。一笑豈易得，雙蛾如有情。窗風不舉袖，但覺羅衣輕。華堂翠幕春風來，內閣金屏曙色開。此中一見亂人目，只疑行到雲陽臺。,
北遊酬孟雲卿見寄,劉長卿,忽忽忘前事，事願能相乖。衣馬日羸弊，誰辨行與才。善道居貧賤，潔服蒙塵埃。行行無定止，懍坎難歸來。慈母憂疾疹，室家念棲萊。幸君夙姻親，深見中外懷。俟子惜時節，悵望臨高臺。,
酬張夏雪夜赴州訪別途中苦寒作,劉長卿,扁舟乘興客，不憚苦寒行。晚暮相依分，江潮欲別情。水聲冰下嚥，砂路雪中平。舊劍鋒芒盡，應嫌贈脫輕。,
新安奉送穆諭德歸朝，賦得行字,劉長卿,九重宣室召，萬里建溪行。事直皇天在，歸遲白髮生。用材身復起，睹聖眼猶明。離別寒江上，潺湲若有情。,
奉寄婺州李使君舍人,劉長卿,建隼罷鳴珂，初傳來暮歌。漁樵識太古，草樹得陽和。東道諸生從，南依遠客過。天清婺女出，土厚絳人多。永日空相望，流年復幾何。崖開當夕照，葉去逐寒波。眼暗經難受，身閒劍懶磨。似鴞佔賈誼，上馬試廉頗。窮分安藜藿，衰容勝薜蘿。只應隨越鳥，南翥託高柯。,
留題李明府霅溪水堂,劉長卿,寥寥此堂上，幽意復誰論。落日無王事，青山在縣門。雲峰向高枕，漁釣入前軒。晚竹疏簾影，春苔雙履痕。荷香隨坐臥，湖色映晨昏。虛牖閒生白，鳴琴靜對言。暮禽飛上下，春水帶清渾。遠岸誰家柳，孤煙何處村。謫居投瘴癘，離思過湘沅。從此扁舟去，誰堪江浦猿。,
入白沙渚，夤緣二十五里至石窟山下，懷天台,劉長卿,遠嶼靄將夕，玩幽行自遲。歸人不計日，流水閒相隨。輟棹古崖口，捫蘿春景遲。偶因回舟次，寧與前山期。對此瑤草色，懷君瓊樹枝。浮雲去寂寞，白鳥相因依。何事愛高隱，但令勞遠思。窮年臥海嶠，永望愁天涯。吾亦從此去，扁舟何所之。迢迢江上帆，千里東風吹。,
秋日夏口涉漢陽，獻李相公,劉長卿,日望衡門處，心知漢水濆。偶乘青雀舫，還在白鷗群。間氣生靈秀，先朝翼戴勳。藏弓身已退，焚藁事難聞。舊業成青草，全家寄白雲。松蘿長稚子，風景逐新文。山帶寒城出，江依古岸分。楚歌悲遠客，羌笛怨孤軍。鼎罷調梅久，門看種藥勤。十年猶去國，黃葉又紛紛。,
關門望華山,劉長卿,客路瞻太華，三峰高際天。夏雲亙百里，合沓遙相連。雷雨飛半腹，太陽在其巔。翠微關上近，瀑布林梢懸。愛此眾容秀，能令西望偏。徘徊忘暝色，泱漭成陰煙。曾是朝百靈，亦聞會群仙。瓊漿豈易挹，毛女非空傳。彷彿仍佇想，幽期如眼前。金天有青廟，松柏隱蒼然。,
京口懷洛陽舊居，兼寄廣陵二三知己,劉長卿,川闊悲無樑，藹然滄波夕。天涯一飛鳥，日暮南徐客。氣混京口雲，潮吞海門石。孤帆候風進，夜色帶江白。一水阻佳期，相望空脈脈。那堪歲芳盡，更使春夢積。故國胡塵飛，遠山楚雲隔。家人想何在，庭草為誰碧。惆悵空傷情，滄浪有餘跡。嚴陵七裡灘，攜手同所適。,
灞東晚晴，簡同行薛棄、朱訓,劉長卿,客心豁初霽，霽色暝玄灞。西向看夕陽，曈曈映桑柘。二賢誠逸足，千里陪征駕。古樹枳道傍，人煙杜陵下。伊餘在羈束，且復隨造化。好道當有心，營生苦無暇。高賢幸茲偶，英達窮王霸。迢遞客王程，裴回主人夜。一薰知異質，片玉誰齊價。同結丘中緣，塵埃自茲謝。,
對雨，贈濟陰馬少府，考城蔣少府，兼獻成武,劉長卿,繁雲兼家思，彌望連濟北。日暮微雨中，州城帶秋色。蕭條主人靜，落葉飛不息。鄉夢寒更頻，蟲聲夜相逼。二賢縱橫器，久滯徒勞職。笑語和風騷，雍容事文墨。吾兄即時彥，前路良未測。秋水百丈清，寒鬆一枝直。此心欲引託，誰為生羽翼。且復頓歸鞍，杯中雪胸臆。,
奉送從兄罷官之淮南,劉長卿,何事浮溟渤，元戎棄莫邪。漁竿吾道在，鷗鳥世情賒。玄發他鄉換，滄洲此路遐。溯沿隨桂楫，醒醉任鬆華。離別誰堪道，艱危更可嗟。兵鋒搖海內，王命隔天涯。鐘漏移長樂，衣冠接永嘉。還當拂氛祲，那復臥雲霞。溪路漫岡轉，夕陽歸鳥斜。萬艘江縣郭，一樹海人家。揮袂看朱紱，揚帆指白沙。春風獨回首，愁思極如麻。,
題虎丘寺,劉長卿,青林虎丘寺，林際翠微路。仰見山僧來，遙從飛鳥處。茲峰淪寶玉，千載唯丘墓。埋劍人空傳，鑿山龍已去。捫蘿披翳薈，路轉夕陽遽。虎嘯崖谷寒，猿鳴杉鬆暮。裴回北樓上，江海窮一顧。日映千里帆，鴉歸萬家樹。暫因愜所適，果得損外慮。庭暗棲閒雲，檐香滴甘露。久迷空寂理，多為繁華故。永欲投死生，餘生豈能誤。,
奉餞鄭中丞罷浙西節度還京,劉長卿,天上移將星，元戎罷龍節。三軍含怨慕，橫吹聲斷絕。五馬嘶城隅，萬人臥車轍。滄洲浮雲暮，杳杳去帆發。回首不問家，歸心遙向闕。煙波限吳楚，日夕事淮越。弔影失所依，側身隨下列。孤蓬飛不定，長劍光未滅。綠綺為誰彈，綠芳堪自擷。悵然江南春，獨此湖上月。千里懷去思，百憂變華髮。頌聲滿江海，今古流不竭。,
送裴四判官赴河西軍試,劉長卿,吏道豈易愜，如君誰與儔。逢時將騁驥，臨事無全牛。鮑叔幸相知，田蘇頗同遊。英資挺孤秀，清論含古流。出塞佐持簡，辭家擁鳴騶。憲臺貴公舉，幕府資良籌。武士佇明試，皇華難久留。陽關望天盡，洮水令人愁。萬里看一鳥，曠然煙霞收。晚花對古戍，春雪含邊州。道路難暫隔，音塵那可求。他時相望處，明月西南樓。,
送元八遊汝南,劉長卿,元生實奇邁，幸此論疇昔。刀筆素推高，鋒芒久無敵。縱橫濟時意，跌宕過人跡。破產供酒錢，盈門皆食客。田園頃失計，資用深相迫。生事誠可憂，嚴裝遠何適。世情薄恩義，俗態輕窮厄。四海金雖多，其如向人惜。迢遞朗陵道，悵望都門夕。向別伊水南，行看楚雲隔。繁蟬動高柳，匹馬嘶平澤。潢潦今正深，陂湖未澄碧。人生不得已，自可甘形役。勿復尊前酒，離居剩悽戚。,
奉和李大夫同呂評事太行苦熱行，兼寄院中諸,劉長卿,迢遞太行路，自古稱險惡。千騎儼欲前，群峰望如削。火雲從中出，仰視飛鳥落。汗馬臥高原，危旌倚長薄。清風竟不至，赤日方煎鑠。石枯山木燋，鱗窮水泉涸。九重今旰食，萬里傳明略。諸將候軒車，元凶愁鼎鑊。何勞短兵接，自有長纓縛。通越事豈難，渡瀘功未博。朝辭羊腸阪，夕望貝丘郭。漳水斜繞營，常山遙入幕。永懷姑蘇下，遙寄建安作。白雪和難成，滄波意空託。陳琳書記好，王粲從軍樂。早晚歸漢廷，隨公上麟閣。,
題冤句宋少府廳留別,劉長卿,宋侯人之秀，獨步南曹吏。世上無此才，天生一公器。尚甘黃綬屈，未適青雲意。洞澈萬頃陂，昂藏千里驥。從宦聞苦節，應物推高誼。薄俸不自資，傾家共人費。顧予倦棲託，終日憂窮匱。開口即有求，私心豈無愧。幸逢東道主，因輟西征騎。對話堪息機，披文欲忘味。壺觴招過客，几案無留事。綠樹映層城，蒼苔覆閒地。一言重然諾，累夕陪宴慰。何意秋風來，颯然動歸思。留歡殊自愜，去念能為累。草色愁別時，槐花落行次。臨期仍把手，此會良不易。他日瓊樹枝，相思勞夢寐。,
罷攝官後將還舊居，留辭李侍御,劉長卿,江海今為客，風波失所依。白雲心已負，黃綬計仍非。累辱群公薦，頻沾一尉微。去緣焚玉石，來為採葑菲。州縣名何在，漁樵事亦違。故山桃李月，初服薜蘿衣。熊軾分朝寄，龍韜解賊圍。風謠傳吏體，雲物助兵威。白雪飄辭律，青春發禮闈。引軍橫吹動，援翰捷書揮。草映翻營綠，花臨檄羽飛。全吳爭轉戰，狂虜怯知機。憶昨趨金節，臨時廢玉徽。俗流應不厭，靜者或相譏。世難慵干謁，時閒喜放歸。潘郎悲白髮，謝客愛清輝。樗散材因棄，交親跡已稀。獨愁看五柳，無事掩雙扉。世累多行路，生涯向釣磯。榜連溪水碧，家羨渚田肥。旅食傷飄梗，巖棲憶采薇。悠然獨歸去，回首望旌旗。,
贈別於群投筆赴安西,劉長卿,風流一才子，經史仍滿腹。心鏡永珍生，文鋒眾人服。頃遊靈臺下，頻棄荊山玉。蹭蹬空數年，裴回冀微祿。朅來投筆硯，長揖謝親族。且欲圖變通，安能守拘束。本持鄉曲譽，肯料泥塗辱。誰謂命迍邅，還令計反覆。西戎今未弭，胡騎屯山谷。坐恃龍豹韜，全輕蜂蠆毒。拂衣從此去，擁傳一何速。元帥許提攜，他人佇瞻矚。出門寡儔侶，矧乃無僮僕。黠虜時相逢，黃沙暮愁宿。蕭條遠回首，萬里如在目。漢境天西窮，胡山海邊綠。想聞羌笛處，淚盡關山曲。地闊鳥飛遲，風寒馬毛縮。邊愁殊浩蕩，離思空斷續。塞上歸限賒，尊前別期促。知君志不小，一舉凌鴻鵠。且願樂從軍，功名在殊俗。,
瓜洲驛奉餞張侍御公拜膳部郎中，卻復憲臺充,劉長卿,太華高標峻，青陽淑氣盤。屬辭傾渤澥，稱價掩琅玕。楊葉頻推中，芸香早拜官。後來慚轍跡，先達仰門闌。佐劇勞黃綬，提綱疾素餐。風生趨府步，筆偃觸邪冠。骨鯁知難屈，鋒芒豈易幹。佇將調玉鉉，翻自落金丸。異議那容直，專權本畏彈。寸心寧有負，三黜竟無端。適喜鴻私降，旋驚羽檄攢。國憐朝市易，人怨虎狼殘。天地龍初見，風塵虜未殫。隨川歸少海，就日背長安。副相榮分寄，輸忠義不刊。擊胡馳汗馬，遷蜀扈鳴鑾。月罷名卿署，星懸上將壇。三軍搖旆出，百越畫圖觀。茅茹能相引，泥沙肯再蟠。兼榮知任重，交闢許才難。勁直隨臺柏，芳香動省蘭。璧從全趙去，鵬自北溟摶。星象銜新寵，風霜帶舊寒。是非生倚伏，榮辱系悲歡。疇昔偏殊眄，屯蒙獨永嘆。不才成擁腫，失計似邯鄲。江國傷移律，家山憶考槃。一為鷗鳥誤，三見露華團。回首青雲裡，應憐濁水瀾。愧將生事託，羞向鬢毛看。知己傷愆素，他人自好丹。鄉春連楚越，旅宿寄風湍。世路東流水，滄江一釣竿。鬆聲伯禹穴，草色子陵灘。度嶺情何遽，臨流興未闌。梅花分路遠，揚子上潮寬。夢想懷依倚，煙波限渺漫。且愁無去雁，寧冀少回鸞。極浦春帆迥，空郊晚騎單。獨憐南渡月，今夕送歸鞍。,
至德三年春正月，時謬蒙差攝海鹽令，聞王師,劉長卿,天上胡星孛，人間反氣橫。風塵生汗馬，河洛縱長鯨。本謂才非據，誰知禍已萌。食參將可待，誅錯輒為名。萬里兵鋒接，三時羽檄驚。負恩殊鳥獸，流毒遍黎氓。朝市成蕪沒，干戈起戰爭。人心懸反覆，天道暫虛盈。略地侵中土，傳烽到上京。王師陷魑魅，帝座逼欃槍。渭水嘶胡馬，秦山泣漢兵。關原馳萬騎，煙火亂千甍。鳳駕瞻西幸，龍樓議北征。自將行破竹，誰學去吹笙。白日重輪慶，玄穹再造榮。鬼神潛釋憤，夷狄遠輸誠。海內戎衣卷，關中賊壘平。山川隨轉戰，草木困橫行。區宇神功立，謳歌帝業成。天回永珍慶，龍見五雲迎。小苑春猶在，長安日更明。星辰歸正位，雷雨發殘生。文物登前古，簫韶下太清。未央新柳色，長樂舊鐘聲。八使推邦彥，中司案國程。蒼生屬伊呂，明主仗韓彭。凶醜將除蔓，奸豪已負荊。世危看柱石，時難識忠貞。薄伐徵貔虎，長驅擁旆旌。吳山依重鎮，江月帶行營。金石懸詞律，煙雲動筆精。運籌初減灶，調鼎未和羹。北虜傳初解，東人望已傾。池塘催謝客，花木待春卿。昔忝登龍首，能傷困驥鳴。艱難悲伏劍，提握喜懸衡。巴曲誰堪聽，秦臺自有情。遂令辭短褐，仍欲請長纓。久客田園廢，初官印綬輕。榛蕪上國路，苔蘚北山楹。懶慢羞趨府，驅馳憶退耕。榴花無暇醉，蓬髮帶愁縈。地僻方言異，身微俗慮並。家憐雙鯉斷，才愧小鱗烹。滄海今猶滯，青陽歲又更。洲香生杜若，溪暖戲??。煙水宜春候，褰關值晚晴。潮聲來萬井，山色映孤城。旅夢親喬木，歸心亂早鶯。倘無知己在，今已訪蓬瀛。,
送友人西上,劉長卿,羈心不自解，有別會沾衣。春草連天積，五陵遠客歸。十年經轉戰，幾處便芳菲。想見函關路，行人去亦稀。,
獻淮寧軍節度使李相公,劉長卿,建牙吹角不聞喧，三十登壇眾所尊。家散萬金酬士死，身留一劍答君恩。漁陽老將多回席，魯國諸生半在門。白馬翩翩春草細，郊原西去獵平原。,
過裴舍人故居,劉長卿,慘慘天寒獨掩扃，紛紛黃葉滿空庭。孤墳何處依山木，百口無家學水萍。籬花猶及重陽發，鄰笛那堪落日聽。書幌無人長不卷，秋來芳草自為螢。,
江樓送太康郭主簿赴嶺南,劉長卿,對酒憐君安可論，當官愛士如平原。料錢用盡卻為謗，食客空多誰報恩。萬里孤舟向南越，蒼梧雲中暮帆滅。樹色應無江北秋，天涯尚見淮陽月。驛路南隨桂水流，猿聲不絕到炎州。青山落日那堪望，誰見思君江上樓。,
客舍喜鄭三見寄,劉長卿,客舍逢君未換衣，閉門愁見桃花飛。遙想故園今已爾，家人應念行人歸。寂寞垂楊映深曲，長安日暮靈臺宿。窮巷無人鳥雀閒，空庭新雨莓苔綠。北中分與故交疏，何幸仍回長者車，十年未稱平生意，好得辛勤謾讀書。,
潁川留別司倉李萬,劉長卿,故人早負干將器，誰言未展平生意。想君疇昔高步時，肯料如今折腰事。且知投刃皆若虛，日揮案牘常有餘。槐暗公庭趨小吏，荷香陂水膾鱸魚。客裡相逢款話深，如何歧路剩沾襟。白雲西上催歸念，潁水東流是別心。落日徵驂隨去塵，含情揮手背城闉。已恨良時空此別，不堪秋草更愁人。,
登吳古城歌,劉長卿,登古城兮思古人，感賢達兮同埃塵。望平原兮寄遠目，嘆姑蘇兮聚麋鹿。黃池高會事未終，滄海橫流人蕩覆。伍員殺身誰不冤，竟看墓樹如所言。越王嘗膽安可敵，遠取石田何所益。一朝空謝會稽人，萬古猶傷甬東客。黍離離兮城坡坨，牛羊踐兮牧豎歌。野無人兮秋草綠，園為墟兮古木多。白楊蕭蕭悲故柯，黃雀啾啾爭晚禾。荒阡斷兮誰重過，孤舟逝兮愁若何。天寒日暮江楓落，葉去辭風水自波。,
贈湘南漁父,劉長卿,問君何所適，暮暮逢煙水。獨與不繫舟，往來楚雲裡。釣魚非一歲，終日只如此。日落江清桂楫遲，纖鱗百尺深可窺。沈鉤垂餌不在得，白首滄浪空自知。,
湘中紀行十首·斑竹巖,劉長卿,蒼梧在何處，斑竹自成林。點點留殘淚，枝枝寄此心。寒山響易滿，秋水影偏深。欲覓樵人路，蒙籠不可尋。,
望龍山懷道士許法稜,劉長卿,心惆悵，望龍山。雲之際，鳥獨還。懸崖絕壁幾千丈，綠蘿嫋嫋不可攀。龍山高，誰能踐。靈原中，蒼翠晚。嵐煙瀑水如向人，終日迢迢空在眼。中有一人披霓裳，誦經山頂飧瓊漿。空林閒坐獨焚香，真官列侍儼成行。朝入青霄禮玉堂，夜掃白雲眠石床。桃花洞里居人滿，桂樹山中住日長，龍山高高遙相望。,
平蕃曲三首,劉長卿,吹角報蕃營，回軍欲洗兵。已教青海外，自築漢家城。渺渺戍煙孤，茫茫塞草枯。隴頭那用閉，萬里不防胡。絕漠大軍還，平沙獨戍閒。空留一片石，萬古在燕山。,
酬滁州李十六使君見贈,劉長卿,滿鏡悲華髮，空山寄此身。白雲家自有，黃卷業長貧。懶任垂竿老，狂因釀黍春。桃花迷聖代，桂樹狎幽人。幢蓋方臨郡，柴荊忝作鄰。但愁千騎至，石路卻生塵。,
酬包諫議佶見寄之什,劉長卿,佐郡愧頑疏，殊方親里閭。家貧寒未度，身老歲將除。過雪山僧至，依陽野客舒。藥陳隨遠宦，梅發對幽居。落日棲鴞鳥，行人遺鯉魚。高文不可和，空愧學相如。,
別李氏女子,劉長卿,念爾嫁猶近，稚年那別親。臨歧方教誨，所貴和六姻。俯首戴荊釵，欲拜悽且嚬。本來儒家子，莫恥梁鴻貧。漢川若可涉，水清石磷磷。天涯遠鄉婦，月下孤舟人。,
和袁郎中破賊後軍行過剡中山水，謹上太尉（,劉長卿,剡路除荊棘，王師罷鼓鼙。農歸滄海畔，圍解赤城西。赦罪春陽發，收兵太白低。遠峰來馬首，橫笛入猿啼。蘭渚催新幄，桃源識故蹊。已聞開閣待，誰許臥東溪。,
奉陪鄭中丞自宣州解印，與諸侄宴餘幹後溪,劉長卿,跡遠親魚鳥，功成厭鼓鼙。林中阮生集，池上謝公題。戶牖垂藤合，藩籬插槿齊。夕陽山向背，春草水東西。度雨諸峰出，看花幾路迷。何勞問秦漢，更入武陵溪。,
同諸公袁郎中宴筵喜加章服,劉長卿,手詔來筵上，腰金向粉闈。勳名傳舊閣，蹈舞著新衣。白社同遊在，滄洲此會稀。寒笳發後殿，秋草送西歸。世難常摧敵，時閒已息機。魯連功可讓，千載一相揮。,
送荀八過山陰舊縣，兼寄剡中諸官,劉長卿,訪舊山陰縣，扁舟到海涯。故林嗟滿歲，春草憶佳期。晚景千峰亂，晴江一鳥遲。桂香留客處，楓暗泊舟時。舊石曹娥篆，空山夏禹祠。剡溪多隱吏，君去道相思。,
送賈侍御克復後入京,劉長卿,對酒心不樂，見君動行舟。回看暮帆隱，獨向空江愁。晴雲淡初夜，春塘深慢流。溫顏風霜霽，喜氣煙塵收。馳馹數千裡，朝天十二樓。因之報親愛，白髮生滄洲。,
會稽王處士草堂壁畫衡霍諸山,劉長卿,粉壁衡霍近，群峰如可攀。能令堂上客，見盡湖南山。青翠數千仞，飛來方丈間。歸雲無處滅，去鳥何時還。勝事日相對，主人常獨閒。稍看林壑晚，佳氣生重關。,
金陵西泊舟臨江樓,劉長卿,蕭條金陵郭，舊是帝王州。日暮望鄉處，雲邊江樹秋。楚雲不可託，楚水只堪愁。行客千萬裡，滄波朝暮流。迢迢洛陽夢，獨臥清川樓。異鄉共如此，孤帆難久遊。,
無錫東郭送友人遊越,劉長卿,客路風霜曉，郊原春興餘。平蕪不可望，遊子去何如。煙水乘湖闊，雲山適越初。舊都懷作賦，古穴覓藏書。碑缺曹娥宅，林荒逸少居。江湖無限意，非獨為樵漁。,
出豐縣界寄韓明府,劉長卿,回首古原上，未能辭舊鄉。西風收暮雨，隱隱分芒碭。賢友此為邑，令名滿徐方。音容想在眼，暫若升琴堂。疲馬顧春草，行人看夕陽。自非傳尺素，誰為論中腸。,
別陳留諸官,劉長卿,戀此東道主，能令西上遲。徘徊暮郊別，惆悵秋風時。上國邈千里，夷門難再期。行人望落日，歸馬嘶空陂。不愧寶刀贈，維懷瓊樹枝。音塵倘未接，夢寐徒相思。,
送裴郎中貶吉州,劉長卿,亂軍交白刃，一騎出黃塵。漢節同歸闕，江帆共逐臣。猿愁歧路晚，梅作異方春。知己酇侯在，應憐脫粟人。,
酬皇甫侍御見寄，時前相國姑臧公初臨郡,劉長卿,離別江南北，汀洲葉再黃。路遙雲共水，砧迥月如霜。歲儉依仁政，年衰憶故鄉。佇看宣室召，漢法倚張綱。,
送李使君貶連州,劉長卿,獨過長沙去，誰堪此路愁。秋風散千騎，寒雨泊孤舟。賈誼辭明主，蕭何識故侯。漢廷當自召，湘水但空流。,
泛曲阿後湖，簡同遊諸公,劉長卿,元氣浮積水，沉沉深不流。春風萬頃綠，映帶至徐州。為客難適意，逢君方暫遊。夤緣白蘋際，日暮滄浪舟。渡口微月進，林西殘雨收。水雲去仍溼，沙鶴鳴相留。且習子陵隱，能忘生事憂。此中深有意，非為釣魚鉤。,
宿北山禪寺蘭若,劉長卿,上方鳴夕磬，林下一僧還。密行傳人少，禪心對虎閒。青松臨古路，白月滿寒山。舊識窗前桂，經霜更待攀。,
和州送人歸復郢,劉長卿,因家漢水曲，相送掩柴扉。故郢生秋草，寒江澹落暉。綠林行客少，赤壁住人稀。獨過潯陽去，潮歸人不歸。,
見秦系離婚後出山居作,劉長卿,豈知偕老重，垂老絕良姻。郗氏誠難負，朱家自愧貧。綻衣留欲故，織錦罷經春。何況蘼蕪綠，空山不見人。,
秋夜肅公房喜普門上人自陽羨山至,劉長卿,山棲久不見，林下偶同遊。早晚來香積，何人住沃洲。寒禽驚後夜，古木帶高秋。卻入千峰去，孤雲不可留。,
歸沛縣道中晚泊留侯城,劉長卿,訪古此城下，子房安在哉。白雲去不反，危堞空崔嵬。伊昔楚漢時，頗聞經濟才。運籌風塵下，能使天地開。蔓草日已積，長鬆日已摧。功名滿青史，祠廟唯蒼苔。百里暮程遠，孤舟川上回。進帆東風便，轉岸前山來。楚水澹相引，沙鷗閒不猜。扣舷從此去，延首仍裴回。,
奉陪蕭使君入鮑達洞尋靈山寺,劉長卿,山居秋更鮮，秋江相映碧。獨臨滄洲路，如待掛帆客。遂使康樂侯，披榛著雙屐。入雲開嶺道，永日尋泉脈。古寺隱青冥，空中寒磬夕。蒼苔絕行徑，飛鳥無去跡。樹杪下歸人，水聲過幽石。任情趣逾遠，移步奇屢易。蘿木靜濛濛，風煙深寂寂。徘徊未能去，畏共桃源隔。,
逢郴州使，因寄鄭協律,劉長卿,相思楚天外，夢寐楚猿吟。更落淮南葉，難為江上心。衡陽問人遠，湘水向君深。欲逐孤帆去，茫茫何處尋。,
登揚州棲靈寺塔,劉長卿,北塔凌空虛，雄觀壓川澤。亭亭楚雲外，千里看不隔。遙對黃金臺，浮輝亂相射。盤梯接元氣，半壁棲夜魄。稍登諸劫盡，若騁排霄翮。向是滄洲人，已為青雲客。雨飛千栱霽，日在萬家夕。鳥處高卻低，天涯遠如迫。江流入空翠，海嶠現微碧。向暮期下來，誰堪復行役。,
巡去岳陽卻歸鄂州使院，留別鄭洵侍御，侍御,劉長卿,何事長沙謫，相逢楚水秋。暮帆歸夏口，寒雨對巴丘。帝子椒漿奠，騷人木葉愁。惟憐萬里外，離別洞庭頭。,
夏中崔中丞宅見海紅搖落一花獨開,劉長卿,何事一花殘，閒庭百草闌。綠滋經雨發，紅豔隔林看。竟日餘香在，過時獨秀難。共憐芳意晚，秋露未須團。,
喜晴,劉長卿,曉日西風轉，秋天萬里明。湖天一種色，林鳥百般聲。霽景浮雲滿，遊絲映水輕。今朝江上客，凡慰幾人情。第一百四十八卷,
送道標上人歸南嶽,劉長卿,悠然倚孤棹，卻憶臥中林。江草將歸遠，湘山獨往深。白雲留不住，淥水去無心。衡嶽千峰亂，禪房何處尋。,
送李錄事兄歸襄鄧,劉長卿,十年多難與君同，幾處移家逐轉蓬。白首相逢征戰後，青春已過亂離中。行人杳杳看西月，歸馬蕭蕭向北風。漢水楚雲千萬裡，天涯此別恨無窮。,
送路少府使東京便應制舉,劉長卿,故人西奉使，胡騎正紛紛。舊國無來信，春江獨送君。五言凌白雪，六翮向青雲。誰念滄洲吏，忘機鷗鳥群。,
避地江東，留別淮南使院諸公,劉長卿,長安路絕鳥飛通，萬里孤雲西復東。舊業已應成茂草，餘生只是任飄蓬。何辭向物開秦鏡，卻使他人得楚弓。此去行持一竿竹，等閒將狎釣漁翁。,
聽笛歌留別鄭協律,劉長卿,舊遊憐我長沙謫，載酒沙頭送遷客。天涯望月自沾衣，江上何人復吹笛。橫笛能令孤客愁，淥波淡淡如不流。商聲寥亮羽聲苦，江天寂歷江楓秋。靜聽關山聞一叫，三湘月色悲猿嘯。又吹楊柳激繁音，千里春色傷人心。隨風飄向何處落，唯見曲盡平湖深。明發與君離別後，馬上一聲堪白首。,
小鳥篇，上裴尹,劉長卿,藩籬小鳥何甚微，翩翩日夕空此飛。只緣六翮不自致，長似孤雲無所依。西城黯黯斜暉落，眾鳥紛紛皆有託。獨立雖輕燕雀群，孤飛還懼鷹鸇搏。自憐天上青雲路，弔影徘徊獨愁暮。銜花縱有報恩時，擇木誰容託身處。歲月蹉跎飛不進，羽毛憔悴何人問。繞樹空隨烏鵲驚，巢林只有鷦鷯分。主人庭中蔭喬木，愛此清陰欲棲宿。少年挾彈遙相猜，遂使驚飛往復回。不辭奮翼向君去，唯怕金丸隨後來。,
雜曲歌辭·太行苦熱行,劉長卿,迢迢太行路，自古稱險惡。千騎儼欲前，群峰望如削。火雲從中起，仰視飛鳥落。汗馬臥高原，危旌倚長薄。清風何不至，赤日方煎爍。石露山木焦，鱗窮水泉涸。九重今旰食，萬里傳明略。諸將候軒車，元凶愁鼎鑊。何勞短兵接，自有長纓縛。通越事豈難，渡瀘功未博。朝辭羊腸阪，夕望貝丘郭。漳水斜繞營，常山遙入幕。永懷姑蘇下，因寄建安作。白雪和誠難，滄波意空託。陳琳書記好，王粲從軍樂。早晚歸漢庭，隨君上麟閣。,
故女道士婉儀太原郭氏輓歌詞,劉長卿,作範宮闈睦，歸真道藝超。馭風仙路遠，背日帝宮遙。鸞殿空留處，霓裳已罷朝。淮王哀不盡，松柏但蕭蕭。宮禁恩長隔，神仙道已分。人間驚早露，天上失朝雲。逝水年無限，佳城日易曛。簫聲將薤曲，哀斷不堪聞。,
赴江西，湖上贈皇甫曾之宣州,劉長卿,莫恨扁舟去，川途我更遙。東西潮渺渺，離別雨蕭蕭。流水通春谷，青山過板橋。天涯有來客，遲爾訪漁樵。,
題曲阿三昧王佛殿前孤石,劉長卿,孤石自何處，對之疑舊遊。氛氳峴首夕，蒼翠剡中秋。迥出群峰當殿前，雪山靈鷲慚貞堅。一片孤雲長不去，莓苔古色空蒼然。,
送友人東歸,劉長卿,對酒灞亭暮，相看愁自深。河邊草已綠，此別難為心。關路迢迢匹馬歸，垂楊寂寂數鶯飛。憐君獻策十餘載，今日猶為一布衣。,
雜曲歌辭·少年行,劉長卿,射飛誇侍獵，行樂愛聯鑣。薦枕青蛾豔，鳴鞭白馬驕。曲房珠翠合，深巷管絃調。日晚春風裡，衣香滿路飄。,
寄李侍御,劉長卿,舊國人未歸，芳洲草還碧。年年湖上亭，悵望江南客。驄馬入關西，白雲獨何適。相思煙水外，唯有心不隔。,
過鄔三湖上書齋,劉長卿,何事東南客，忘機一釣竿。酒香開甕老，湖色對門寒。向郭青山送，臨池白鳥看。見君能浪跡，予亦厭微官。,
送鄭十二還廬山別業,劉長卿,潯陽數畝宅，歸臥掩柴關。谷口何人待，門前秋草閒。忘機賣藥罷，無語杖藜還。舊筍成寒竹，空齋向暮山。水流經舍下，雲去到人間。桂樹花應發，因行寄一攀。,
秋夜北山精舍觀體如師梵,劉長卿,焚香奏仙唄，向夕遍空山。清切兼秋遠，威儀對月閒。靜分巖響答，散逐海潮還。幸得風吹去，隨人到世間。,
喜鮑禪師自龍山至,劉長卿,故居何日下，春草欲芊芊。猶對山中月，誰聽石上泉。猿聲知後夜，花發見流年。杖錫閒來往，無心到處禪。,
酬張夏別後道中見寄,劉長卿,離群方歲晏，謫宦在天涯。暮雪同行少，寒潮欲上遲。海鷗知吏傲，砂鶴見人衰。只畏生秋草，西歸亦未期。,
題元錄事開元所居,劉長卿,幽居蘿薜情，高臥紀綱行。鳥散秋鷹下，人閒春草生。冒風歸野寺，收印出山城。今日新安郡，因君水更清。,
送張司直赴嶺南謁張尚書,劉長卿,番禺萬里路，遠客片帆過。盛府依橫海，荒祠拜伏波。人經秋瘴變，鳥墜火雲多。誠憚炎洲裡，無如一顧何。,
孫權故城下懷古，兼送友人歸建業,劉長卿,雄圖爭割據，神器終不守。上下武昌城，長江竟何有。古來壯臺榭，事往悲陵阜。寥落幾家人，猶依數株柳。威靈絕想像，蕪沒空林藪。野徑春草中，郊扉夕陽後。逢君從此去，背楚方東走。煙際指金陵，潮時過湓口。行人已何在，臨水徒揮手。惆悵不能歸，孤帆沒雲久。,
送李侍御貶郴州,劉長卿,洞庭波渺渺，君去吊靈均。幾路三湘水，全家萬里人。聽猿明月夜，看柳故年春。憶想汀洲畔，傷心向白蘋。,
代邊將有懷,劉長卿,少年辭魏闕，白首向沙場。瘦馬戀秋草，徵人思故鄉。暮笳吹塞月，曉甲帶胡霜。自到雲中郡，於今百戰強。,
贈別盧司直之閩中,劉長卿,爾來多不見，此去又何之。華髮同今日，流芳似舊時。洲長春色遍，漢廣夕陽遲。歲歲王孫草，空憐無處期。,
贈西鄰盧少府,劉長卿,籬落能相近，漁樵偶復同。苔封三徑絕，溪向數家通。犬吠寒煙裡，鴉鳴夕照中。時因杖藜次，相訪竹林東。,
遊休禪師雙峰寺,劉長卿,雙扉碧峰際，遙向夕陽開。飛錫方獨往，孤雲何事來。寒潭映白月，秋雨上青苔。相送東郊外，羞看驄馬回。,
重陽日鄂城樓送屈突司直,劉長卿,登高復送遠，惆悵洞庭秋。風景同前古，雲山滿上游。蒼蒼來暮雨，淼淼逐寒流。今日關中事，蕭何共爾憂。,
更被奏留淮南，送從弟罷使江東,劉長卿,又作淮南客，還悲木葉聲。寒潮落瓜步，秋色上蕪城。王事何時盡，滄洲羨爾行。青山將綠水，惆悵不勝情。,
送李端公赴東都,劉長卿,軒轅征戰後，江海別離長。遠客歸何處，平蕪滿故鄉。夕陽帆杳杳，舊裡樹蒼蒼。惆悵蓬山下，瓊枝不可忘。,
過湖南羊處士別業,劉長卿,杜門成白首，湖上寄生涯。秋草蕪三徑，寒塘獨一家。鳥歸村落盡，水向縣城斜。自有東籬菊，年年解作花。,
送齊郎中典括州,劉長卿,星象移何處，旌麾獨向東。勸耕滄海畔，聽訟白雲中。樹色雙溪合，猿聲萬嶺同。石門康樂住，幾裡枉帆通。,
酬李侍御登岳陽見寄,劉長卿,想見孤舟去，無由此路尋。暮帆遙在眼，春色獨何心。綠水瀟湘闊，青山鄠杜深。誰當北風至，為爾一開襟。,
鄂渚聽杜別駕彈胡琴,劉長卿,文姬留此曲，千載一知音。不解胡人語，空留楚客心。聲隨邊草動，意入隴雲深。何事長江上，蕭蕭出塞吟。,
過鸚鵡洲王處士別業,劉長卿,白首此為漁，青山對結廬。問人尋野筍，留客饋家蔬。古柳依沙發，春苗帶雨鋤。共憐芳杜色，終日伴閒居。,
送南特進赴歸行營,劉長卿,聞道軍書至，揚鞭不問家。虜雲連白草，漢月到黃沙。汗馬河源飲，燒羌隴坻遮。翩翩新結束，去逐李輕車。,
送樑侍御巡永州,劉長卿,蕭蕭江雨暮，客散野亭空。憂國天涯去，思鄉歲暮同。到時猿未斷，回處水應窮。莫望零陵路，千峰萬木中。,
送獨孤判官赴嶺,劉長卿,伏波初樹羽，待爾靜川鱗。嶺海看飛鳥，天涯問遠人。蒼梧雲裡夕，青草嶂中春。遙想文身國，迎舟拜使臣。,
聞虞沔州有替，將歸上都，登漢東城寄贈,劉長卿,淮南搖落客心悲，溳水悠悠怨別離。早雁初辭舊關塞，秋風先入古城池。腰章建隼皇恩賜，露冕臨人白髮垂。惆悵恨君先我去，漢陽耆老憶旌麾。,
春過裴虯郊園（時裴不在，因以寄之）,劉長卿,郊原春欲暮，桃杏落紛紛。何處隨芳草，留家寄白雲。聽鶯情念友，看竹恨無君。長嘯高臺上，南風冀爾聞。,
漢陽獻李相公,劉長卿,退身高臥楚城幽，獨掩閒門漢水頭。春草雨中行徑沒，暮山江上捲簾愁。幾人猶憶孫弘閣，百口同乘范蠡舟。早晚卻還丞相印，十年空被白雲留。,
送李補闕之上都,劉長卿,獨歸西掖去，難接後塵遊。向日三千里，朝天十二樓。路看新柳夕，家對舊山秋。惆悵離心遠，滄江空自流。,
將赴嶺外，留題蕭寺遠公院（寺即樑朝蕭內史,劉長卿,竹房遙閉上方幽，苔徑蒼蒼訪昔遊。內史舊山空日暮，南朝古木向人秋。天香月色同僧室，葉落猿啼傍客舟。此去播遷明主意，白雲何事欲相留。,
初聞貶謫，續喜量移，登幹越亭贈鄭校書,劉長卿,青青草色滿江洲，萬里傷心水自流。越鳥豈知南國遠，江花獨向北人愁。生涯已逐滄浪去，冤氣初逢渙汗收。何事還邀遷客醉，春風日夜待歸舟。,
使次安陸寄友人,劉長卿,新年草色遠萋萋，久客將歸失路蹊。暮雨不知溳口處，春風只到穆陵西。孤城盡日空花落，三戶無人自鳥啼。君在江南相憶否，門前五柳幾枝低。,
哭陳歙州,劉長卿,千秋萬古葬平原，素業清風及子孫。旅櫬歸程傷道路，舉家行哭向田園。空山寂寂開新壟，喬木蒼蒼掩舊門。儒行公才竟何在，獨憐棠樹一枝存。,
送侯中丞流康州,劉長卿,長江極目帶楓林，匹馬孤雲不可尋。遷播共知臣道枉，猜讒卻為主恩深。轅門畫角三軍思，驛路青山萬里心。北闕九重誰許屈，獨看湘水淚沾襟。,
過橫山顧山人草堂,劉長卿,只見山相掩，誰言路尚通。人來千嶂外，犬吠百花中。細草香飄雨，垂楊閒臥風。卻尋樵徑去，惆悵綠溪東。,
獄中聞收東京有赦,劉長卿,傳聞闕下降絲綸，為報關東滅虜塵。壯志已憐成白首，餘生猶待發青春。風霜何事偏傷物，天地無情亦愛人。持法不須張密網，恩波自解惜枯鱗。,
送常十九歸嵩少故林,劉長卿,迢迢此恨杳無涯，楚澤嵩丘千里賒。歧路別時驚一葉，雲林歸處憶三花。秋天蒼翠寒飛雁，古堞蕭條晚噪鴉。他日山中逢勝事，桃源洞裡幾人家。,
鄖上送韋司士歸上都舊業（司士即鄭公之孫，,劉長卿,前朝舊業想遺塵，今日他鄉獨爾身。鄖地國除為過客，杜陵家在有何人。蒼苔白露生三徑，古木寒蟬滿四鄰。西去茫茫問歸路，關河漸近淚盈巾。,
登松江驛樓北望故園,劉長卿,淚盡江樓北望歸，田園已陷百重圍。平蕪萬里無人去，落日千山空鳥飛。孤舟漾漾寒潮小，極浦蒼蒼遠樹微。白鷗漁父徒相待，未掃欃槍懶息機。,
時平後送範倫歸安州,劉長卿,昨聞戰罷圖麟閣，破虜收兵卷戎幕。滄海初看漢月明，紫微已見胡星落。憶昔扁舟此南渡，荊棘煙塵滿歸路。與君攜手姑蘇臺，望鄉一日登幾回。白雲飛鳥去寂寞，吳山楚岫空崔嵬。事往時平還舊丘，青青春草近家愁。洛陽舉目今誰在，潁水無情應自流。吳苑西人去欲稀，留連一日空知非。江潭歲盡愁不盡，鴻雁春歸身未歸。萬里遙懸帝鄉憶，五年空帶風塵色。卻到長安逢故人，不道姓名應不識。,
明月灣尋賀九不遇,劉長卿,楚水日夜綠，傍江春草滋。青青遙滿目，萬里傷心歸。故人川上覆何之，明月灣南空所思。故人不在明月在，誰見孤舟來去時。,
湘中紀行十首·秋雲嶺,劉長卿,山色無定姿，如煙復如黛。孤峰夕陽後，翠嶺秋天外。雲起遙蔽虧，江回頻向背。不知今遠近，到處猶相對。,
雜詠八首上禮部李侍郎·古劍,劉長卿,龍泉閒古匣，苔蘚淪此地。何意久藏鋒，翻令世人棄。鐵衣今正澀，寶刃猶可試。倘遇拂拭恩，應知剸犀利。,
自道林寺西入石路至麓山寺，過法崇禪師故居,劉長卿,山僧候谷口，石路拂莓苔。深入泉源去，遙從樹杪回。香隨青靄散，鍾過白雲來。野雪空齋掩，山風古殿開。桂寒知自發，鬆老問誰栽。惆悵湘江水，何人更渡杯。,
斑竹,劉長卿,蒼梧千載後，斑竹對湘沅。欲識湘妃怨，枝枝滿淚痕。,
送少微上人遊天台,劉長卿,石橋人不到，獨往更迢迢。乞食山家少，尋鍾野路遙。鬆門風自掃，瀑布雪難消。秋夜聞清梵，餘音逐海潮。,
卻歸睦州至七裡灘下作,劉長卿,南歸猶謫宦，獨上子陵灘。江樹臨洲晚，沙禽對水寒。山開斜照在，石淺亂流難。惆悵梅花發，年年此地看。,
對酒寄嚴維,劉長卿,陋巷喜陽和，衰顏對酒歌。懶從華髮亂，閒任白雲多。郡簡容垂釣，家貧學弄梭。門前七裡瀨，早晚子陵過。,
宿懷仁縣南湖，寄東海荀處士,劉長卿,向夕斂微雨，晴開湖上天。離人正惆悵，新月愁嬋娟。佇立白沙曲，相思滄海邊。浮雲自來去，此意誰能傳。一水不相見，千峰隨客船。寒塘起孤雁，夜色分鹽田。時復一延首，憶君如眼前。,
朱放自杭州與故里相使君立碑回，因以奉簡，,劉長卿,片石羊公後，淒涼江水濱。好辭千古事，墮淚萬家人。鵩集佔書久，鸞回刻篆新。不堪相顧恨，文字日生塵。,
送宣尊師醮畢歸越,劉長卿,吹簫江上晚，惆悵別茅君。踏火能飛雪，登刀入白雲。晨香長日在，夜磬滿山聞。揮手桐溪路，無情水亦分。,
尋洪尊師不遇,劉長卿,古木無人地，來尋羽客家。道書堆玉案，仙帔疊青霞。鶴老難知歲，梅寒未作花。山中不相見，何處化丹砂。,
赴新安別樑侍郎,劉長卿,新安君莫問，此路水雲深。江海無行跡，孤舟何處尋。青山空向淚，白月豈知心。縱有餘生在，終傷老病侵。,
硤石遇雨，宴前主簿從兄子英宅,劉長卿,縣城蒼翠裡，客路兩崖開。硤石雲漠漠，東風吹雨來。吾兄此為吏，薄宦知無媒。方寸抱秦鏡，聲名傳楚材。折腰五斗間，黽勉隨塵埃。秩滿少餘俸，家貧仍散財。誰言次東道，暫預傾金罍。雖欲少留此，其如歸限催。,
送金昌宗歸錢塘,劉長卿,新家浙江上，獨泛落潮歸。秋水照華髮，涼風生褐衣。柴門嘶馬少，藜杖拜人稀。惟有陶潛柳，蕭條對掩扉。,
送李員外使還蘇州，兼呈前袁州李使君，賦得,劉長卿,別離共成怨，衰老更難忘。夜月留同舍，秋風在遠鄉。朱弦徐向燭，白髮強臨觴。歸獻西陵作，誰知此路長。,
酬李員外從崔錄事載華宿三河戍先見寄,劉長卿,寒江鳴石瀨，歸客夜初分。人語空山答，猿聲獨戍聞。遲來朝及暮，愁去水連雲。歲晚心誰在，青山見此君。,
送李祕書卻赴南中,劉長卿,卻到番禺日，應傷昔所依。炎洲百口住，故國幾人歸。路識梅花在，家存棣萼稀。獨逢回雁去，猶作舊行飛。,
過前安宜張明府郊居,劉長卿,寂寥東郭外，白首一先生。解印孤琴在，移家五柳成。夕陽臨水釣，春雨向田耕。終日空林下，何人識此情。,
寄普門上人,劉長卿,白雲幽臥處，不向世人傳。聞在千峰裡，心知獨夜禪。辛勤羞薄祿，依止愛閒田。惆悵王孫草，青青又一年。,
雨中過員稷巴陵山居贈別,劉長卿,憐君洞庭上，白髮向人垂。積雨悲幽獨，長江對別離。牛羊歸故道，猿鳥聚寒枝。明發遙相望，雲山不可知。,
安州道中經滻水有懷,劉長卿,征途逢滻水，忽似到秦川。借問朝天處，猶看落日邊。映沙晴漾漾，出澗夜濺濺。欲寄西歸恨，微波不可傳。,
步登夏口古城作,劉長卿,平蕪連古堞，遠客此沾衣。高樹朝光上，空城秋氣歸。微明漢水極，搖落楚人稀。但見荒郊外，寒鴉暮暮飛。,
重推後卻赴嶺外待進止，寄元侍郎,劉長卿,卻訪巴人路，難期國士恩。白雲從出岫，黃葉已辭根。大造功何薄，長年氣尚冤。空令數行淚，來往落湘沅。,
洛陽主簿叔知和驛承恩赴選伏辭一首,劉長卿,仲父王佐材，屈身仇香位。一從理京劇，萬事皆容易。則知無不可，通變有餘地。器宇溟渤寬，文鋒鏌鋣利。憧憧洛陽道，日夕皇華使。二載出江亭，一心奉王事。功成良可錄，道在知無愧。天府留香名，銓闈就明試。賦詩皆舊友，攀轍多新吏。彩服辭高堂，青袍擁徵騎。此行季春月，時物正鮮媚。官柳陰相連，桃花色如醉。長安想在目，前路遙彷彿。落日看華山，關門逼青翠。行襜稍已隔，結戀無能慰。誰念尊酒間，裴回竹林意。,
蛇浦橋下重送嚴維,劉長卿,秋風颯颯鳴條，風月相和寂寥。黃葉一離一別，青山暮暮朝朝。寒江漸出高岸，古木猶依斷橋。明日行人已遠，空餘淚滴回潮。,
送盧判官南湖,劉長卿,漾舟仍載酒，愧爾意相寬。草色南湖綠，鬆聲小署寒。水禽前後起，花嶼往來看。已作滄洲調，無心戀一官。,
送處士歸州，因寄林山人,劉長卿,陵陽不可見，獨往復如何。舊邑雲山裡，扁舟來去過。鳥聲春谷靜，草色太湖多。儻宿荊溪夜，相思漁者歌。,
送齊郎中赴海州,劉長卿,華省占星動，孤城望日遙。直廬收舊草，行縣及新苗。滄海天連水，青山暮與朝。閭閻幾家散，應待下車招。,
送王員外歸朝,劉長卿,往來無盡目，離別要逢春。海內罹多事，天涯見近臣。芳時萬里客，鄉路獨歸人。魏闕心常在，隨君亦向秦。,
送蔣侍御入秦,劉長卿,朝見及芳菲，恩榮出紫微。晚光臨仗奏，春色共西歸。楚客移家老，秦人訪舊稀。因君鄉里去，為掃故園扉。,
送裴二十端公使嶺南,劉長卿,蒼梧萬里路，空見白雲來。遠國知何在，憐君去未回。桂林無葉落，梅嶺自花開。陸賈千年後，誰看朝漢臺。,
鄂渚送池州程使君,劉長卿,蕭蕭五馬動，欲別謝臨川。落日蕪湖色，空山梅冶煙。江湖通廨舍，楚老拜戈船。風化東南滿，行舟來去傳。,
送河南元判官赴河南勾當苗稅充百官俸錢,劉長卿,春草長河曲，離心共渺然。方收漢家俸，獨向汶陽田。鳥雀空城在，榛蕪舊路遷。山東征戰苦，幾處有人煙。,
過蕭尚書故居見李花，感而成詠,劉長卿,手植已芳菲，心傷故徑微。往年啼鳥至，今日主人非。滿地誰當掃，隨風豈復歸。空憐舊陰在，門客共沾衣。,
送袁處士,劉長卿,閒田北川下，靜者去躬耕。萬里空江菼，孤舟過郢城。種荷依野水，移柳待山鶯。出處安能問，浮雲豈有情。,
謫官後臥病官舍，簡賀蘭侍郎（一作貶睦州祖,劉長卿,青春衣繡共稱宜，白首垂絲恨不遺。江上幾回今夜月，鏡中無復少年時。生還北闕誰相引，老向南邦眾所悲。歲歲任他芳草綠，長沙未有定歸期。,
送馬秀才移家京洛便赴舉,劉長卿,自從為楚客，不復掃荊扉。劍共丹誠在，書隨白髮歸。舊遊經亂靜，後進識君稀。空把相如賦，何人薦禮闈。,
晦日陪辛大夫宴南亭,劉長卿,月晦逢休浣，年光逐宴移。早鶯留客醉，春日為人遲。蓂草全無葉，梅花遍壓枝。政閒風景好，莫比峴山時。,
長沙館中與郭夏對雨,劉長卿,長沙積雨晦，深巷絕人幽。潤上春衣冷，聲連暮角愁。雲橫全楚地，樹暗古湘洲。杳藹江天外，空堂生百憂。,
題魏萬成江亭,劉長卿,蕭條方歲晏，牢落對空洲。才出時人右，家貧湘水頭。蒼山隱暮雪，白鳥沒寒流。不是蓮花府，冥冥不可求。,
送皇甫曾赴上都,劉長卿,東遊久與故人違，西去荒涼舊路微。秋草不生三徑處，行人獨向五陵歸。離心日遠如流水，回首川長共落暉。楚客豈勞傷此別，滄江欲暮自沾衣。,
送韋贊善使嶺南,劉長卿,欲逐樓船將，方安卉服夷。炎洲經瘴遠，春水上瀧遲。歲貢隨重譯，年芳遍四時。番禺靜無事，空詠飲泉詩。,
送喬判官赴福州,劉長卿,揚帆向何處，插羽逐徵東。夷落人煙迥，王程鳥路通。江流回澗底，山色聚閩中。君去凋殘後，應憐百越空。,
海鹽官舍早春,劉長卿,小邑滄洲吏，新年白首翁。一官如遠客，萬事極飄蓬。柳色孤城裡，鶯聲細雨中。羈心早已亂，何事更春風。,
南湖送徐二十七西上,劉長卿,家在橫塘曲，那能萬里違。門臨秋水掩，帆帶夕陽飛。傲俗宜紗帽，干時倚布衣。獨將湖上月，相逐去還歸。,
北歸入至德州界，偶逢洛陽鄰家李光宰,劉長卿,生涯心事已蹉跎，舊路依然此重過。近北始知黃葉落，向南空見白雲多。炎州日日人將老，寒渚年年水自波。華髮相逢俱若是，故園秋草復如何。,
上巳日越中與鮑侍郎泛舟耶溪,劉長卿,蘭橈縵轉傍汀沙，應接雲峰到若耶。舊浦滿來移渡口，垂楊深處有人家。永和春色千年在，曲水鄉心萬里賒。君見漁船時借問，前洲幾路入煙花。,
松江獨宿,劉長卿,洞庭初下葉，孤客不勝愁。明月天涯夜，青山江上秋。一官成白首，萬里寄滄洲。久被浮名系，能無愧海鷗。,
雙峰下哭故人李宥,劉長卿,憐君孤壟寄雙峰，埋骨窮泉復幾重。白露空沾九原草，青山猶閉數株鬆。圖書經亂知何在，妻子因貧失所從。惆悵東皋卻歸去，人間無處更相逢。,
送行軍張司馬罷使回,劉長卿,時危身赴敵，事往任浮沈。末路三江去，當時百戰心。春風吳苑綠，古木剡山深。千里滄波上，孤舟不可尋。,
喜李翰自越至,劉長卿,南浮滄海上，萬里到吳臺。久別長相憶，孤舟何處來。春風催客醉，江月向人開。羨爾無羈束，沙鷗獨不猜。,
送惠法師遊天台，因懷智大師故居,劉長卿,翠屏瀑水知何在，鳥道猿啼過幾重。落日獨搖金策去，深山誰向石橋逢。定攀巖下叢生桂，欲買雲中若個峰。憶想東林禪誦處，寂寥惟聽舊時鐘。,
送勤照和尚往睢陽赴太守請,劉長卿,燃燈傳七祖，杖錫為諸侯。來去雲無意，東西水自流。青山春滿目，白日夜隨舟。知到梁園下，蒼生賴此遊。,
送李校書適越謁杜中丞,劉長卿,江風處處盡，旦暮水空波。搖落行人去，雲山向越多。陳蕃懸榻待，謝客枉帆過。相見耶溪路，逶迤入薜蘿。,
西庭夜燕，喜評事兄拜會,劉長卿,猶是南州吏，江城又一春。隔簾湖上月，對酒眼中人。棘寺初銜命，梅仙已誤身。無心羨榮祿，唯待卻垂綸。,
赴宣州使院，夜宴寂上人房，留辭前蘇州韋使,劉長卿,白雲乖始願，滄海有微波。戀舊爭趨府，臨危欲負戈。春歸花殿暗，秋傍竹房多。耐可機心息，其如羽檄何。,
溫湯客舍,劉長卿,冬狩溫泉歲欲闌，宮城佳氣晚宜看。湯薰仗裡千旗暖，雪照山邊萬井寒。君門獻賦誰相達，客舍無錢輒自安。且喜禮闈秦鏡在，還將妍醜付春官。,
送宇文遷明府赴洪州張觀察追攝豐城令,劉長卿,送君不復遠為心，餘亦扁舟湘水陰。路逐山光何處盡，春隨草色向南深。陳蕃待客應懸榻，宓賤之官獨抱琴。倘見主人論謫宦，爾來空有白頭吟。,
送楊於陵歸宋汴州別業,劉長卿,半山溪雨帶斜暉，向水殘花映客衣。旅食嗟餘當歲晚，能文似汝少年稀。新河柳色千株暗，故國雲帆萬里歸。離亂要知君到處，寄書須及雁南飛。,
秋夜有懷高三十五適，兼呈空上人（一作皇甫,劉長卿,晚節逢君趣道深，結茅栽樹近東林。吾師幾度曾摩頂，高士何年遂發心。北渚三更聞過雁，西城萬里動寒砧。不見支公與玄度，相思擁膝坐長吟。,
歸弋陽山居，留別盧、邵二侍御,劉長卿,渺渺歸何處，沿流附客船。久依鄱水住，頻稅越人田。偶俗機偏少，安閒性所便。只應君少慣，又欲寄林泉。,
湘中紀行十首·湘妃廟,劉長卿,荒祠古木暗，寂寂此江濆。未作湘南雨，知為何處雲。苔痕斷珠履，草色帶羅裙。莫唱迎仙曲，空山不可聞。,
湘中紀行十首·赤沙湖,劉長卿,茫茫葭菼外，一望一沾衣。秋水連天闊，涔陽何處歸。沙鷗積暮雪，川日動寒暉。楚客來相問，孤舟泊釣磯。,
雜詠八首上禮部李侍郎·晚桃,劉長卿,四月深澗底，桃花方欲然。寧知地勢下，遂使春風偏。此意頗堪惜，無言誰為傳。過時君未賞，空媚幽林前。,
雜詠八首上禮部李侍郎·舊井,劉長卿,舊井依舊城，寒水深洞徹。下看百餘尺，一鏡光不滅。素綆久未垂，清涼尚含潔。豈能無汲引，長訝君恩絕。,
雜詠八首上禮部李侍郎·白鷺,劉長卿,亭亭常獨立，川上時延頸。秋水寒白毛，夕陽吊孤影。幽姿閒自媚，逸翮思一騁。如有長風吹，青雲在俄頃。,
雜詠八首上禮部李侍郎·寒釭,劉長卿,向夕燈稍進，空堂彌寂寞。光寒對愁人，時復一花落。但恐明見累，何愁暗難託。戀君秋夜永，無使蘭膏薄。,
棲霞寺東峰尋南齊明徵君故居,劉長卿,山人今不見，山鳥自相從。長嘯辭明主，終身臥此峰。泉源通石徑，澗戶掩塵容。古墓依寒草，前朝寄老鬆。片雲生斷壁，萬壑遍疏鍾。惆悵空歸去，猶疑林下逢。,
行營酬呂侍御，時尚書問罪襄陽，軍次漢東境,劉長卿,不敢淮南臥，來趨漢將營。受辭瞻左鉞，扶疾往前旌。井稅鶉衣樂，壺漿鶴髮迎。水歸餘斷岸，烽至掩孤城。晚日歸千騎，秋風合五兵。孔璋才素健，早晚檄書成。,
夜中對雪贈秦系，時秦初與謝氏離婚，謝氏在,劉長卿,月明花滿地，君自憶山陰。誰遣因風起，紛紛亂此心。,
奉和杜相公新移長興宅，呈元相公,劉長卿,間世生賢宰，同心奉至尊。功高開北第，機靜灌中園。入並蟬冠影，歸分騎士喧。窗聞漢宮漏，家識杜陵源。獻替常焚藁，優閒獨對萱。花香逐荀令，草色對王孫。有地先開閣，何人不掃門。江湖難自退，明主託元元。,
送姚八之句容舊任，便歸江南,劉長卿,故人還水國，春色動離憂。碧草千萬裡，滄江朝暮流。桃花迷舊路，萍葉蕩歸舟。遠戍看京口，空城問石頭。折芳佳麗地，望月西南樓。猿鳥共孤嶼，煙波連數州。誰家過楚老，何處戀江鷗。尺素能相報，湖山若個憂。,
睢陽贈李司倉,劉長卿,白露變時候，蛩聲暮啾啾。飄飄洛陽客，惆悵梁園秋。只為乏生計，爾來成遠遊。一身不家食，萬事從人求。且喜接餘論，足堪資小留。寒城落日後，砧杵令人愁。歸路歲時盡，長河朝夕流。非君深意願，誰復能相憂。,
同郭參謀詠崔僕射淮南節度使廳前竹,劉長卿,昔種樑王苑，今移漢將壇。蒙籠低冕過，青翠捲簾看。得地移根遠，經霜抱節難。開花成鳳實，嫩筍長魚竿。藹藹軍容靜，蕭蕭郡宇寬。細音和角暮，疏影上門寒。湘浦何年變，山陽幾處殘。不知軒屏側，歲晚對袁安。,
桂陽西州晚泊古橋村住人,劉長卿,洛陽別離久，江上心可得。惆悵增暮情，瀟湘復秋色。故山隔何處，落日羨歸翼。滄海空自流，白鷗不相識。悲蛩滿荊渚，輟棹徒沾臆。行客念寒衣，主人愁夜織。帝鄉片雲去，遙寄千里憶。南路隨天長，征帆杳無極。,
送朱山人放越州，賊退後歸山陰別業,劉長卿,越州初罷戰，江上送歸橈。南渡無來客，西陵自落潮。空城垂故柳，舊業廢春苗。閭里相逢少，鶯花共寂寥。,
初貶南巴至鄱陽，題李嘉祐江亭,劉長卿,巴嶠南行遠，長江萬里隨。不才甘謫去，流水亦何之。地遠明君棄，天高酷吏欺。清山獨往路，芳草未歸時。流落還相見，悲歡話所思。猜嫌傷薏苡，愁暮向江籬。柳色迎高塢，荷衣照下帷。水雲初起重，暮鳥遠來遲。白首看長劍，滄洲寄釣絲。沙鷗驚小吏，湖月上高枝。稚子能吳語，新文怨楚辭。憐君不得意，川穀自逶迤。,
奉使新安，自桐廬縣經嚴陵釣臺，宿七裡灘下,劉長卿,悠然釣臺下，懷古時一望。江水自潺湲，行人獨惆悵。新安從此始，桂楫方盪漾。迴轉百里間，青山千萬狀。連岸去不斷，對嶺遙相向。夾岸黛色愁，沈沈綠波上。夕陽留古木，水鳥拂寒浪。月下扣舷聲，煙中採菱唱。猶憐負羈束，未暇依清曠。牽役徒自勞，近名非所向。何時故山裡，卻醉松花釀。回首唯白雲，孤舟復誰訪。,
清明後登城眺望,劉長卿,風景清明後，雲山睥睨前。百花如舊日，萬井出新煙。草色無空地，江流合遠天。長安在何處，遙指夕陽邊。,
七裡灘重送,劉長卿,秋江渺渺水空波，越客孤舟欲榜歌。手摺衰楊悲老大，故人零落已無多。,
廨中見桃花南枝已開，北枝未發，因寄杜副端,劉長卿,何意同根本，開花每後時。應緣去日遠，獨自發春遲。結實恩難忘，無言恨豈知。年光不可待，空羨向南枝。,
送舍弟之鄱陽居,劉長卿,鄱陽寄家處，自別掩柴扉。故里人何在，滄波孤客稀。湖山春草遍，雲木夕陽微。南去逢回雁，應憐相背飛。,
過隱空和尚故居,劉長卿,自從飛錫去，人到沃洲稀。林下期何在，山中春獨歸。踏花尋舊徑，映竹掩空扉。寥落東峰上，猶堪靜者依。,
夏口送徐郎中歸朝,劉長卿,星象南宮遠，風流上客稀。九重思曉奏，萬里見春歸。棹發空江響，城孤落日暉。離心與楊柳，臨水更依依。,
奉酬辛大夫喜湖南臘月連日降雪見示之作,劉長卿,長沙耆舊拜旌麾，喜見江潭積雪時。柳絮三冬先北地，梅花一夜遍南枝。初開窗閣寒光滿，欲掩軍城暮色遲。閭里何人不相慶，萬家同唱郢中詞。,
尋白石山真禪師舊草堂,劉長卿,惆悵雲山暮，閒門獨不開。何時飛杖錫，終日閉蒼苔。隔嶺春猶在，無人燕亦來。誰堪暝投處，空復一猿哀。,
罪所上御史惟則,劉長卿,誤因微祿滯南昌，幽系圜扉晝夜長。黃鶴翅垂同燕雀，青松心在任風霜。鬥間誰與看冤氣，盆下無由見太陽。賢達不能同感激，更於何處問蒼蒼。,
上陽宮望幸,劉長卿,玉輦西巡久未還，春光猶入上陽間。萬木長承新雨露，千門空對舊河山。深花寂寂宮城閉，細草青青御路閒。獨見彩雲飛不盡，只應來去候龍顏。,
九日登李明府北樓,劉長卿,九日登高望，蒼蒼遠樹低。人煙湖草裡，山翠縣樓西。霜降鴻聲切，秋深客思迷。無勞白衣酒，陶令自相攜。,
雜詠八首上禮部李侍郎·疲馬,劉長卿,玄黃一疲馬，筋力盡胡塵。驤首北風夕，徘徊鳴向人。誰憐棄置久，卻與駑駘親。猶戀長城外，青青寒草春。,
月下聽砧,劉長卿,夜靜掩寒城，清砧發何處。聲聲搗秋月，腸斷盧龍戍。未得寄徵人，愁霜復愁露。,
瓜洲道中送李端公南渡後，歸揚州道中寄,劉長卿,片帆何處去，匹馬獨歸遲。惆悵江南北，青山欲暮時。,
送史判官奏事之靈武，兼寄巴西親故,劉長卿,中州日紛梗，天地何時泰。獨有西歸心，遙懸夕陽外。故人奉章奏，此去論利害。陽雁南渡江，徵驂去相背。因君欲寄遠，何處問親愛。空使滄洲人，相思減衣帶。,
送沈少府之任淮南,劉長卿,惜君滯南楚，枳棘徒棲鳳。獨與千里帆，春風遠相送。此行山水好，時物亦應眾。一鳥飛長淮，百花滿雲夢。相期丹霄路，遙聽清風頌。勿為州縣卑，時來自為用。,
冬夜宿揚州開元寺烈公房，送李侍御之江東,劉長卿,遷客投百越，窮陰淮海凝。中原馳困獸，萬里棲飢鷹。寂寂連宇下，愛君心自弘。空堂來霜氣，永夜清明燈。發後望煙水，相思勞寢興。暮帆背楚郭，江色浮金陵。此去爾何恨，近名予未能。爐峰若便道，為訪東林僧。,
題王少府堯山隱處，簡陸鄱陽,劉長卿,故人滄洲吏，深與世情薄。解印二十年，委身在丘壑。買田楚山下，妻子自耕鑿。群動心有營，孤雲本無著。因收溪上釣，遂接林中酌。對酒春日長，山村杏花落。陸生鄱陽令，獨步建谿作。早晚休此官，隨君永棲託。,
送州人孫沅自本州卻歸句章新營所居,劉長卿,故里歸成客，新家去未安。詩書滿蝸舍，徵稅及漁竿。火種山田薄，星居海島寒。憐君不得已，步步別離難。,
夕次檐石湖，夢洛陽親故,劉長卿,天涯望不盡，日暮愁獨去。萬里雲海空，孤帆向何處。寄身煙波裡，頗得湖山趣。江氣和楚雲，秋聲亂楓樹。如何異鄉縣，日復懷親故。遙與洛陽人，相逢夢中路。不堪明月裡，更值清秋暮。倚棹對滄波，歸心共誰語。,
歲日作,劉長卿,建寅回北斗，看歷佔春風。律變滄江外，年加白髮中。春衣試稚子，壽酒勸衰翁。今日陽和發，榮枯豈不同。,
奉使至申州，傷經陷沒,劉長卿,舉目傷蕪沒，何年此戰爭。歸人失舊裡，老將守孤城。廢戍山煙出，荒田野火行。獨憐溮水上，時亂亦能清。,
旅次丹陽郡，遇康侍御宣慰召募，兼別岑單父,劉長卿,客心暮千里，回首煙花繁。楚水渡歸夢，春江連故園。羈人懷上國，驕虜窺中原。胡馬暫為害，漢臣多負恩。羽書晝夜飛，海內風塵昏。雙鬢日已白，孤舟心且論。繡衣從此來，汗馬宣王言。憂憤激忠勇，悲歡動黎元。南徐爭赴難，發卒如雲屯。倚劍看太白，洗兵臨海門。故人亦滄洲，少別堪傷魂。積翠下京口，歸潮落山根。如何天外帆，又此波上尊。空使憶君處，鶯聲催淚痕。,
夜宴洛陽程九主簿宅，送楊三山人往天台尋智,劉長卿,東林問逋客，何處棲幽偏。滿腹萬餘卷，息機三十年。志圖良已久，鬢髮空蒼然。調嘯寄疏曠，形骸如棄捐。本家關西族，別業嵩陽田。雲臥能獨往，山棲幸周旋。垂竿不在魚，賣藥不為錢。藜杖閒倚壁，松花常醉眠。頃辭青溪隱，來訪赤縣仙。南畝自甘賤，中朝唯愛賢。仍空世諦法，遠結天台緣。魏闕從此去，滄洲知所便。主人瓊枝秀，寵別瑤華篇。落日掃塵榻，春風吹客船。此行頗自適，物外誰能牽。弄棹白蘋裡，掛帆飛鳥邊。落潮見孤嶼，徹底觀澄漣。雁過湖上月，猿聲峰際天。群峰趨海嶠，千里黛相連。遙倚赤城上，曈曈初日圓。昔聞智公隱，此地常安禪。千載已如夢，一燈今尚傳。雲龕閉遺影，石窟無人煙。古寺暗喬木，春崖鳴細泉。流塵既寂寞，緬想增嬋娟。山鳥怨庭樹，門人思步蓮。夷猶懷永路，悵望臨清川。漁人來夢裡，沙鷗飛眼前。獨遊豈易愜，群動多相纏。羨爾五湖夜，往來閒扣舷。,
淮上送樑二，恩命追赴上都,劉長卿,賈生年最少，儒行漢庭聞。拜手卷黃紙，回身謝白雲。故關無去客，春草獨隨君。淼淼長淮水，東西自此分。,
送子婿崔真父歸長城,劉長卿,送君卮酒不成歡，幼女辭家事伯鸞。桃葉宜人誠可詠，柳花如雪若為看。心憐稚齒鳴環去，身愧衰顏對玉難。惆悵暮帆何處落，青山無限水漫漫。,
見故人李均所借古鏡，恨其未獲歸府，斯人已,劉長卿,故人留鏡無歸處，今日懷君試暫窺。歲久豈堪塵自入，夜長應待月相隨。空憐瓊樹曾臨匣，猶見菱花獨映池。所恨平生還不早，如今始掛隴頭枝。,
西陵寄一上人,劉長卿,東山訪道成開士，南渡隋陽作本師。了義惠心能善誘，吳風越俗罷淫祠。室中時見天人命，物外長懸海嶽期。多謝清言異玄度，懸河高論有誰持。,
送史九赴任寧陵，兼呈單父史八時監察五兄初,劉長卿,趨府弟聯兄，看君此去榮。春隨千里道，河帶萬家城。繡服棠花映，青袍草色迎。梁園修竹在，持贈結交情。,
弄白鷗歌,劉長卿,泛泛江上鷗，毛衣皓如雪。朝飛瀟湘水，夜宿洞庭月。歸客正夷猶，愛此滄江閒白鷗。,
龍門八詠·石樓,劉長卿,隱隱見花閣，隔河映青林。水田秋雁下，山寺夜鍾深。寂寞群動息，風泉清道心。,
龍門八詠·下山,劉長卿,誰識往來意，孤雲長自閒。風寒未渡水，日暮更看山。木落眾峰出，龍宮蒼翠間。,
春草宮懷古,劉長卿,君王不可見，芳草舊宮春。猶帶羅裙色，青青向楚人。,
江中對月,劉長卿,空洲夕煙斂，望月秋江裡。歷歷沙上人，月中孤渡水。,
初至洞庭，懷灞陵別業,劉長卿,長安邈千里，日夕懷雙闕。已是洞庭人，猶看灞陵月。誰堪去鄉意，親戚想天末。昨夜夢中歸，煙波覺來闊。江皋見芳草，孤客心欲絕。豈訝青春來，但傷經時別。長天不可望，鳥與浮雲沒。,
夏口送長寧楊明府歸荊南，因寄幕府諸公,劉長卿,關西楊太尉，千載德猶聞。白日俱終老，清風獨至君。身承遠祖遺，才出眾人群。舉世貪荊玉，全家戀楚雲。向煙帆杳杳，臨水葉紛紛。草覆昭丘綠，江從夏口分。高名光盛府，異姓寵殊勳。百越今無事，南征欲罷軍。,
湖南使還，留辭辛大夫,劉長卿,王師勞近甸，兵食仰諸侯。天子無南顧，元勳在上游。大才生間氣，盛業拯橫流。風景隨搖筆，山川入運籌。羽觴交餞席，旄節對歸舟。鶯識春深恨，猿知日去愁。別離花寂寂，南北水悠悠。唯有家兼國，終身共所憂。,
上湖田館南樓憶朱宴,劉長卿,漂泊日復日，洞庭今更秋。白雲如有意，萬里望孤舟。何事愛成別，空令登此樓。天光映波動，月影隨江流。鶴唳靜寒渚，猿啼深夜洲。歸期誠已促，清景仍相留。頃者慕獨往，爾來悲遠遊。風波自此去，桂水空離憂。,
登東海龍興寺高頂望海，簡演公,劉長卿,朐山壓海口，永望開禪宮。元氣遠相合，太陽生其中。豁然萬里餘，獨為百川雄。白波走雷電，黑霧藏魚龍。變化非一狀，晴明分眾容。煙開秦帝橋，隱隱橫殘虹。蓬島如在眼，羽人那可逢。偶聞真僧言，甚與靜者同。幽意頗相愜，賞心殊未窮。花間午時梵，雲外春山鍾。誰念遽成別，自憐歸所從。他時相憶處，惆悵西南峰。,
酬郭夏人日長沙感懷見贈,劉長卿,舊俗歡猶在，憐君恨獨深。新年向國淚，今日倚門心。歲去隨湘水，春生近桂林。流鶯且莫弄，江畔正行吟。,
赴巴南書情寄故人,劉長卿,南過三湘去，巴人此路偏。謫居秋瘴裡，歸處夕陽邊。直道天何在，愁容鏡亦憐。裁書欲誰訴，無淚可潸然。,
送度支留後若侍御之歙州，便赴信州省覲,劉長卿,國用憂錢穀，朝推此任難。即山榆莢變，降雨稻花殘。林響朝登嶺，江喧夜過灘。遙知驄馬色，應待倚門看。,
餘幹夜宴奉餞前蘇州韋使君新除婺州作,劉長卿,復拜東陽郡，遙馳北闕心。行春五馬急，向夜一猿深。山過康郎近，星看婺女臨。幸容棲託分，猶戀舊棠陰。,
聞奉迎皇太后使沈判官至，因有此作,劉長卿,長樂宮人掃落花，君王正候五雲車。萬方臣妾同瞻望，疑在曾城阿母家。,
送劉萱之道州謁崔大夫,劉長卿,沅水悠悠湘水春，臨歧南望一沾巾。信陵門下三千客，君到長沙見幾人。,
經漂母墓,劉長卿,昔賢懷一飯，茲事已千秋。古墓樵人識，前朝楚水流。渚蘋行客薦，山木杜鵑愁。春草茫茫綠，王孫舊此遊。,
琴曲歌辭·湘妃,劉長卿,帝子不可見，秋風來暮思。嬋娟湘江月，千載空蛾眉。,
罪所留系，每夜聞長洲軍笛聲,劉長卿,白日浮雲閉不開，黃沙誰問冶長猜。只憐橫笛關山月，知處愁人夜夜來。,
晚春歸山居，題窗前竹（一作錢起：暮春歸故,劉長卿,溪上殘春黃鳥稀，辛夷花盡杏花飛。始憐幽竹山窗下，不改清陰待我歸。第一百五十一卷,
歲日見新曆，因寄都官裴郎中,劉長卿,青陽振蟄初頒歷，白首銜冤欲問天。絳老更能經幾歲，賈生何事又三年。愁佔蓍草終難決，病對椒花倍自憐。若道平分四時氣，南枝為底發春偏。,
送袁明府之任,劉長卿,既有親人術，還逢試吏年。蓬蒿千里閉，村樹幾家全。雪覆淮南道，春生潁谷煙。何時當蒞政，相府待聞天。,
新安送陸澧歸江陰,劉長卿,新安路，人來去。早潮復晚潮，明日知何處。潮水無情亦解歸，自憐長在新安住。,
和中丞出使恩命過終南別業,劉長卿,不過林園久，多因寵遇偏。故山長寂寂，春草過年年。花待朝衣間，雲迎驛騎連。松蘿深舊閤，樵木散閒田。拜闕貪搖佩，看琴懶更弦。君恩催早入，已夢傅巖邊。,
龍門八詠·福公塔,劉長卿,寂寞對伊水，經行長未還。東流自朝暮，千載空雲山。誰見白鷗鳥，無心洲渚間。,
龍門八詠·遠公龕,劉長卿,鬆路向精舍，花龕歸老僧。閒雲隨錫杖，落日低金繩。入夜翠微裡，千峰明一燈。,
秦系頃以家事獲謗，因出舊山，每荷觀察崔公,劉長卿,初迷武陵路，復出孟嘗門。回首江南岸，青山與舊恩。,
正朝覽鏡作,劉長卿,憔悴逢新歲，茅扉見舊春。朝來明鏡裡，不忍白頭人。,
過白鶴觀尋岑秀才不遇,劉長卿,不知方外客，何事鎖空房。應向桃源裡，教他喚阮郎。,
遊南園，偶見在陰牆下葵，因以成詠,劉長卿,此地常無日，青青獨在陰。太陽偏不及，非是未傾心。,
入百丈澗見桃花晚開,劉長卿,百丈深澗裡，過時花欲妍。應緣地勢下，遂使春風偏。,
茱萸灣北答崔載華問,劉長卿,荒涼野店絕，迢遞人煙遠。蒼蒼古木中，多是隋家苑。,
赴楚州次自田途中阻淺，問張南史,劉長卿,楚城今近遠，積靄寒塘暮。水淺舟且遲，淮潮至何處。,
江中晚釣，寄荊南一二相識,劉長卿,楚郭微雨收，荊門遙在目。漾舟水雲裡，日暮春江綠。霽華靜洲渚，暝色連松竹。月出波上時，人歸渡頭宿。一身已無累，萬事更何欲。漁父自夷猶，白鷗不羈束。既憐滄浪水，復愛滄浪曲。不見眼中人，相思心斷續。,
使回次楊柳過元八所居,劉長卿,君家楊柳渡，來往落帆過。綠竹經寒在，青山欲暮多。薜蘿誠可戀，婚嫁復如何。無奈閒門外，漁翁夜夜歌。,
登思禪寺上方題修竹茂松,劉長卿,上方幽且暮，臺殿隱蒙籠。遠磬秋山裡，清猿古木中。眾溪連竹路，諸嶺共松風。儻許棲林下，甘成白首翁。,
恩敕重推使牒追赴蘇州，次前溪館作,劉長卿,漸入雲峰裡，愁看驛路閒。亂鴉投落日，疲馬向空山。且喜憐非罪，何心戀末班。天南一萬里，誰料得生還。,
送李摯赴延陵令,劉長卿,清風季子邑，想見下車時。向水彈琴靜，看山採菊遲。明君加印綬，廉使託煢嫠。旦暮華陽洞，雲峰若有期。,
奉送裴員外赴上都,劉長卿,彤襜江上遠，萬里詔書催。獨過潯陽去，空憐潮信回。離心秋草綠，揮手暮帆開。想見秦城路，人看五馬來。,
發越州赴潤州使院，留別鮑侍御,劉長卿,對水看山別離，孤舟日暮行遲。江南江北春草，獨向金陵去時。,
寄許尊師,劉長卿,獨上雲梯入翠微，濛濛煙雪映巖扉。世人知在中峰裡，遙禮青山恨不歸。,
晚次苦竹館，卻憶幹越舊遊,劉長卿,匹馬風塵色，千峰旦暮時。遙看落日盡，獨向遠山遲。故驛花臨道，荒村竹映籬。誰憐卻回首，步步戀南枝。,
酬靈徹公相招,劉長卿,石澗泉聲久不聞，獨臨長路雪紛紛。如今漸欲生黃髮，願脫頭冠與白雲。,
贈崔九載華,劉長卿,憐君一見一悲歌，歲歲無如老去何。白屋漸看秋草沒，青雲莫道故人多。,
同崔載華贈日本聘使,劉長卿,憐君異域朝周遠，積水連天何處通。遙指來從初日外，始知更有扶桑東。,
送秦侍御外甥張篆之福州謁鮑大夫，秦侍御與,劉長卿,萬里閩中去渺然，孤舟水上入寒煙。轅門拜首儒衣弊，貌似牢之豈不憐。,
奉使鄂渚至烏江道中作,劉長卿,滄洲不復戀魚竿，白髮那堪戴鐵冠。客路向南何處是，蘆花千里雪漫漫。,
春日宴魏萬成湘水亭,劉長卿,何年家住此江濱，幾度門前北渚春。白髮亂生相顧老，黃鶯自語豈知人。,
洞庭驛逢郴州使還，寄李湯司馬,劉長卿,洞庭秋水闊，南望過衡峰。遠客瀟湘裡，歸人何處逢。孤雲飛不定，落葉去無蹤。莫使滄浪叟，長歌笑爾容。,
使還，七裡瀨上逢薛承規赴江西貶官,劉長卿,遷客歸人醉晚寒，孤舟暫泊子陵灘。憐君更去三千里，落日青山江上看。,
餞王相公出牧括州,劉長卿,縉雲詎比長沙遠，出牧猶承明主恩。城對寒山開畫戟，路飛秋葉轉朱轓。江潮淼淼連天望，旌旆悠悠上嶺翻。蕭索庭槐空閉閤，舊人誰到翟公門。,
酬屈突陝,劉長卿,落葉紛紛滿四鄰，蕭條環堵絕風塵。鄉看秋草歸無路，家對寒江病且貧。藜杖懶迎徵騎客，菊花能醉去官人。憐君計畫誰知者，但見蓬蒿空沒身。,
喜朱拾遺承恩拜命赴任上都,劉長卿,詔書徵拜脫荷裳，身去東山閉草堂。閶闔九天通奏籍，華亭一鶴在朝行。滄洲離別風煙遠，青瑣幽深漏刻長。今日卻回垂釣處，海鷗相見已高翔。,
送孫瑩京監擢第歸蜀覲省,劉長卿,適賀一枝新，旋驚萬里分。禮闈稱獨步，太學許能文。征馬望春草，行人看暮雲。遙知倚門處，江樹正氛氳。,
湘中紀行十首·浮石瀨,劉長卿,秋月照瀟湘，月明聞蕩槳。石橫晚瀨急，水落寒沙廣。眾嶺猿嘯重，空江人語響。清暉朝復暮，如待扁舟賞。,
湘中憶歸,劉長卿,終日空理棹，經年猶別家。頃來行已遠，彌覺天無涯。白雲意自深，滄海夢難隔。迢遞萬里帆，飄颻一行客。獨憐西江外，遠寄風波里。平湖流楚天，孤雁渡湘水。湘流澹澹空愁予，猿啼啾啾滿南楚。扁舟泊處聞此聲，江客相看淚如雨。,
自鄱陽還，道中寄褚徵君,劉長卿,南風日夜起，萬里孤帆漾。元氣連洞庭，夕陽落波上。故人煙水隔，復此遙相望。江信久寂寥，楚雲獨惆悵。愛君清川口，弄月時棹唱。白首無子孫，一生自疏曠。,
送裴使君赴荊南充行軍司馬,劉長卿,盛府南門寄，前程積水中。月明臨夏口，山晚望巴東。故節辭江郡，寒笳發渚宮。漢川風景好，遙羨逐羊公。,
和州留別穆郎中,劉長卿,播遷悲遠道，搖落感衰容。今日猶多難，何年更此逢。世交黃葉散，鄉路白雲重。明發看煙樹，唯聞江北鍾。,
酬秦系,劉長卿,鶴書猶未至，那出白雲來。舊路經年別，寒潮每日回。家空歸海燕，人老發江梅。最憶門前柳，閒居手自栽。,
哭魏兼遂,劉長卿,古今俱此去，修短竟誰分。樽酒空如在，絃琴肯重聞。一門同逝水，萬事共浮雲。舊館何人宅，空山遠客墳。艱危貧且共，少小秀而文。獨行依窮巷，全身出亂軍。歲時長寂寞，煙月自氛氳。壟樹隨人古，山門對日曛。泛舟悲向子，留劍贈徐君。來去雲陽路，傷心江水濆。,
謫官後卻歸故村，將過虎丘，悵然有作,劉長卿,萬事依然在，無如歲月何。邑人憐白髮，庭樹長新柯。故老相逢少，同官不見多。唯餘舊山路，惆悵枉帆過。,
陪王明府泛舟,劉長卿,花縣彈琴暇，樵風載酒時。山含秋色近，鳥度夕陽遲。出沒鳧成浪，蒙籠竹亞枝。雲峰逐人意，來去解相隨。,
會赦後酬主簿所問,劉長卿,江南海北長相憶，淺水深山獨掩扉。重見太平身已老，桃源久住不能歸。,
新息道中作,劉長卿,蕭條獨向汝南行，客路多逢漢騎營。古木蒼蒼離亂後，幾家同住一孤城。,
重送道標上人,劉長卿,衡陽千里去人稀，遙逐孤雲入翠微。春草青青新覆地，深山無路若為歸。,
送樑郎中赴吉州,劉長卿,遙想廬陵郡，還聽叔度歌。舊官移上象，新令布中和。看竹經霜少，聞猿帶雨多。但愁徵拜日，無奈借留何。,
送蔡侍御赴上都,劉長卿,遲遲立駟馬，久客戀瀟湘。明日誰同路，新年獨到鄉。孤煙向驛遠，積雪去關長。秦地看春色，南枝不可忘。,
陪辛大夫西亭宴觀妓,劉長卿,歌舞憐遲日，旄麾映早春。鶯窺隴西將，花對洛陽人。醉罷知何事，恩深忘此身。任他行雨去，歸路裛香塵。,
送台州李使君，兼寄題國清寺,劉長卿,露冕新承明主恩，山城別是武陵源。花間五馬時行縣，山外千峰常在門。晴江洲渚帶春草，古寺杉鬆深暮猿。知到應真飛錫處，因君一想已忘言。,
送馬秀才落第歸江南,劉長卿,南客懷歸鄉夢頻，東門悵別柳條新。殷勤斗酒城陰暮，盪漾孤舟楚水春。湘竹舊斑思帝子，江蘺初綠怨騷人。憐君此去未得意，陌上愁看淚滿巾。,
送崔處士先適越,劉長卿,山陰好雲物，此去又春風。越鳥聞花裡，曹娥想鏡中。小江潮易滿，萬井水皆通。徒羨扁舟客，微官事不同。,
酬李郎中夜登蘇州城樓見寄,劉長卿,辛勤萬里道，蕭索九秋殘。日照閩中夜，天凝海上寒。客程無地遠，主意在人安。遙寄登樓作，空知行路難。,
疲兵篇,劉長卿,驕虜乘秋下薊門，陰山日夕煙塵昏。三軍疲馬力已盡，百戰殘兵功未論。陣雲泱漭屯塞北，羽書紛紛來不息。孤城望處增斷腸，折劍看時可沾臆。元戎日夕且歌舞，不念關山久辛苦。自矜倚劍氣凌雲，卻笑聞笳淚如雨。萬里飄颻空此身，十年征戰老胡塵。赤心報國無片賞，白首還家有幾人。朔風蕭蕭動枯草，旌旗獵獵榆關道。漢月何曾照客心，胡笳只解催人老。軍前仍欲破重圍，閨裡猶應愁未歸。小婦十年啼夜織，行人九月憶寒衣。飲馬滹河晚更清，行吹羌笛遠歸營。只恨漢家多苦戰，徒遺金鏃滿長城。,
戲贈幹越尼子歌,劉長卿,鄱陽女子年十五，家本秦人今在楚。厭向春江空浣沙，龍宮落髮披袈裟。五年持戒長一食，至今猶自顏如花。亭亭獨立青蓮下，忍草禪枝繞精舍。自用黃金買地居，能嫌碧玉隨人嫁。北客相逢疑姓秦，鉛花拋卻仍青春。一花一竹如有意，不語不笑能留人。黃鸝欲棲白日暮，天香未散經行處。卻對香爐閒誦經，春泉漱玉寒泠泠。雲房寂寂夜鍾後，吳音清切令人聽。人聽吳音歌一曲，杳然如在諸天宿。誰堪世事更相牽，惆悵回船江水淥。,
遊四窗,劉長卿,四明山絕奇，自古說登陸。蒼崖倚天立，覆石如覆屋。玲瓏開戶牖，落落明四目。箕星分南野，有鬥掛檐北。日月居東西，朝昏互出沒。我來遊其間，寄傲巾半幅。白雲本無心，悠然伴幽獨。對此脫塵鞅，頓忘榮與辱。長笑天地寬，仙風吹佩玉。,
春望寄王涔陽,劉長卿,清明別後雨晴時，極浦空顰一望眉。湖畔春山煙點點，雲中遠樹墨離離。依微水戍聞鉦鼓，掩映沙村見酒旗。風暖草長愁自醉，行吟無處寄相思。,
晚泊湘江懷故人,劉長卿,天涯片雲去，遙指帝鄉憶。惆悵增暮情，瀟湘復秋色。扁舟宿何處，落日羨歸翼。萬里無故人，江鷗不相識。,
題獨孤使君湖上林亭,劉長卿,出樹倚朱闌，吹鐃引上官。老農持鍤拜，時稼捲簾看。水對登龍淨，山當建隼寒。夕陽湖草動，秋色渚田寬。渤海人無事，荊州客獨安。謝公何足比，來往石門難。,
送張十八歸桐廬,劉長卿,歸人乘野艇，帶月過江村。正落寒潮水，相隨夜到門。,
題靈祐上人法華院木蘭花（其樹嶺南，移植此,劉長卿,庭種南中樹，年華幾度新。已依初地長，獨發舊園春。映日成華蓋，搖風散錦茵。色空榮落處，香醉往來人。菡萏千燈遍，芳菲一雨均。高柯倘為楫，渡海有良因。,
題蕭郎中開元寺新構幽寂亭,劉長卿,康樂愛山水，賞心千載同。結茅依翠微，伐木開蒙籠。孤峰倚青霄，一徑去不窮。候客石苔上，禮僧雲樹中。曠然見滄洲，自遠來清風。五馬留谷口，雙旌薄煙虹。沉沉眾香積，眇眇諸天空。獨往應未遂，蒼生思謝公。,
同姜濬題裴式微餘幹東齋,劉長卿,世事終成夢，生涯欲半過。白雲心已矣，滄海意如何。藜杖全吾道，榴花養太和。春風騎馬醉，江月釣魚歌。散帙看蟲蠹，開門見雀羅。遠山終日在，芳草傍人多。吏體莊生傲，方言楚俗訛。屈平君莫吊，腸斷洞庭波。,
贈元容州,劉長卿,擁旌臨合浦，上印臥長沙。海徼長無戍，湘山獨種畬。政傳通歲貢，才惜過年華。萬里依孤劍，千峰寄一家。累徵期旦暮，未起戀煙霞。避世歌芝草，休官醉菊花。舊遊如夢裡，此別是天涯。何事滄波上，漂漂逐海槎。,
晚次湖口有懷,劉長卿,靄然空水合，目極平江暮。南望天無涯，孤帆落何處。頃為衡湘客，頗見湖山趣。朝氣和楚雲，夕陽映江樹。帝鄉勞想望，萬里心來去。白髮生扁舟，滄波滿歸路。秋風今已至，日夜雁南度。木葉辭洞庭，紛紛落無數。,
陪元侍御遊支硎山寺,劉長卿,支公去已久，寂寞龍華會。古木閉空山，蒼然暮相對。林巒非一狀，水石有餘態。密竹藏晦明，群峰爭向背。峰峰帶落日，步步入青靄。香氣空翠中，猿聲暮雲外。留連南臺客，想像西方內。因逐溪水還，觀心兩無礙。,
卻赴南邑留別蘇臺知己,劉長卿,又過梅嶺上，歲歲此枝寒。落日孤舟去，青山萬里看。猿聲湘水靜，草色洞庭寬。已料生涯事，唯應把釣竿。,
尋張逸人山居,劉長卿,危石才通鳥道，空山更有人家。桃源定在深處，澗水浮來落花。,
送嚴侍御充東畿觀察判官,劉長卿,洛陽征戰後，君去問凋殘。雲月臨南至，風霜向北寒。故園經亂久，古木隔林看。誰訪江城客，年年守一官。,
送李二十四移家之江州,劉長卿,煙塵猶滿目，歧路易沾衣。逋客多南渡，徵鴻自北飛。九江春草綠，千里暮潮歸。別後難相訪，全家隱釣磯。,
奉送盧員外之饒州,劉長卿,天書萬里至，旌旆上江飛。日向鄱陽近，應看吳岫微。暮帆何處落，潮水揹人歸。風土無勞問，南枝黃葉稀。,
送建州陸使君,劉長卿,漢庭初拜建安侯，天子臨軒寄所憂。從此向南無限路，雙旌已去水悠悠。,
過鄭山人所居,劉長卿,寂寂孤鶯啼杏園，寥寥一犬吠桃源。落花芳草無尋處，萬壑千峰獨閉門。·220·,
將赴南巴，至餘幹別李十二,劉長卿,江上花催問禮人，鄱陽鶯報越鄉春。誰憐此別悲歡異，萬里青山送逐臣。,
使還至菱陂驛渡溮水作,劉長卿,清川已再涉，疲馬共西還。何事行人倦，終年流水閒。孤煙飛廣澤，一鳥向空山。愁入雲峰裡，蒼蒼閉古關。,
送盧侍御赴河北,劉長卿,謫居為別倍傷情，何事從戎獨遠行。千里按圖收故地，三軍罷戰及春耕。江天渺渺鴻初去，漳水悠悠草欲生。莫學仲連逃海上，田單空愧取聊城。,
送陸澧倉曹西上,劉長卿,長安此去欲何依，先達誰當薦陸機。日下鳳翔雙闕迥，雪中人去二陵稀。舟從故里難移棹，家住寒塘獨掩扉。臨水自傷流落久，贈君空有淚沾衣。,
送柳使君赴袁州,劉長卿,宜陽出守新恩至，京口因家始願違。五柳閉門高士去，三苗按節遠人歸。月明江路聞猿斷，花暗山城見吏稀。惟有郡齋窗裡岫，朝朝空對謝玄暉。,
題靈祐和尚故居,劉長卿,嘆逝翻悲有此身，禪房寂寞見流塵。多時行徑空秋草，幾日浮生哭故人。風竹自吟遙入磬，雨花隨淚共沾巾。殘經窗下依然在，憶得山中問許詢。,
尋龍井楊老,劉長卿,柴門草舍絕風塵，空谷耕田學子真。泉咽恐勞經隴底，山深不覺有秦人。手栽松樹蒼蒼老，身臥桃園寂寂春。唯有胡麻當雞黍，白雲來往未嫌貧。,
觀校獵，上淮西相公,劉長卿,龍驤校獵邵陵東，野火初燒楚澤空。師事黃公千戰後，身騎白馬萬人中。笳隨晚吹吟邊草，箭沒寒雲落塞鴻。三十擁旄誰不羨，周郎少小立奇功。,
自江西歸至舊任官舍，贈袁贊府（時經劉展平,劉長卿,卻見同官喜復悲，此生何幸有歸期。空庭客至逢搖落，,
送李七之笮水謁張相公,劉長卿,惆悵青春晚，殷勤濁酒壚。後時長劍澀，斜日片帆孤。東閣邀才子，南昌老腐儒。梁園舊相識，誰憶臥江湖。,
送張七判官還京覲省,劉長卿,春蘭方可採，此去葉初齊。函谷鶯聲裡，秦山馬首西。庭闈新柏署，門館舊桃蹊。春色長安道，相隨入禁閨。,
重過宣峰寺山房，寄靈一上人,劉長卿,西陵潮信滿，島嶼入中流。越客依風水，相思南渡頭。寒光生極浦，暮雪映滄洲。何事揚帆去，空驚海上鷗。,
送崔使君赴壽州,劉長卿,列郡專城分國憂，彤幨皁蓋古諸侯。仲華遇主年猶少，公瑾論功位已酬。草色青青迎建隼，蟬聲處處雜鳴騶。千里相思如可見，淮南木葉正驚秋。,
湘中紀行十首·橫龍渡,劉長卿,空傳古岸下，曾見蛟龍去。秋水晚沈沈，猶疑在深處。亂聲沙上石，倒影雲中樹。獨見一扁舟，樵人往來渡。,
雜詠八首上禮部李侍郎·春鏡,劉長卿,寶鏡凌曙開，含虛淨如水。獨懸秦臺上，永珍清光裡。豈慮高鑑偏，但防流塵委。不知娉婷色，回照今何似。,
留辭,劉長卿,南楚迢迢通漢口，西江淼淼去揚州。春風已遣歸心促，縱復芳菲不可留。第一百五十二卷,
毗陵送鄒結先赴河南充判官,劉長卿,王事相逢少，雲山奈別何。芳年臨水怨，瓜步上潮過。客路方經楚，鄉心共渡河。凋殘春草在，離亂故城多。罷戰逢時泰，輕徭佇俗和。東西此分手，惆悵恨煙波。,
寄龍山道士許法稜,劉長卿,悠悠白雲裡，獨住青山客。林下晝焚香，桂花同寂寂。,
初到碧澗招明契上人,劉長卿,漸老知身累，初寒曝背眠。白雲留永日，黃葉減餘年。猿護窗前樹，泉澆谷後田。沃洲能共隱，不用道林錢。,
嚴子瀨東送馬處直歸蘇,劉長卿,望君舟已遠，落日潮未退。目送滄海帆，人行白雲外。江中遠回首，波上生微靄。秋色姑蘇臺，寒流子陵瀨。相送苦易散，動別知難會。從此日相思，空令減衣帶。,
酬張夏,劉長卿,幾歲依窮海，頹年惜故陰。劍寒空有氣，鬆老欲無心。玩雪勞相訪，看山正獨吟。孤舟且莫去，前路水雲深。,
南楚懷古,劉長卿,南國久蕪沒，我來空鬱陶。君看章華宮，處處生蓬蒿。但見陵與谷，豈知賢與豪。精魂託古木，寶劍捐江皋。倚棹下晴景，回舟隨晚濤。碧雲暮寥落，湖上秋天高。往事那堪問，此心徒自勞。獨餘湘水上，千載聞離騷。,
送方外上人之常州依蕭使君,劉長卿,宰臣思得度，鷗鳥戀為群。遠客回飛錫，空山臥白雲。夕陽孤艇去，秋水兩溪分。歸共臨川史，同翻貝葉文。,唐詩三百首
北歸次秋浦界清溪館,劉長卿,萬里猿啼斷，孤村客暫依。雁過彭蠡暮，人向宛陵稀。舊路青山在，餘生白首歸。漸知行近北，不見鷓鴣飛。,
送鄭司直歸上都,劉長卿,歲歲逢離別，蹉跎江海濱。宦遊成楚老，鄉思逐秦人。馬首歸何日，鶯啼又一春。因君報情舊，閒慢欲垂綸。,
送靈澈上人歸嵩陽蘭若,劉長卿,南地隨緣久，東林幾歲空。暮山門獨掩，春草路難通。作梵連鬆韻，焚香入桂叢。唯將舊瓶鉢，卻寄白雲中。,
和靈一上人新泉,劉長卿,東林一泉出，復與遠公期。石淺寒流處，山空夜落時。夢閒聞細響，慮澹對清漪。動靜皆無意，唯應達者知。,
送侯御赴黔中充判官,劉長卿,不識黔中路，今看遣使臣。猿啼萬里客，鳥似五湖人。地遠官無法，山深俗豈淳。須令荒徼外，亦解懼埋輪。,
送崔升歸上都,劉長卿,舊寺尋遺緒，歸心逐去塵。早鶯何處客，古木幾家人。白髮經多難，滄洲欲暮春。臨期數行淚，為爾一沾巾。,
過李將軍南鄭林園觀妓,劉長卿,郊原風日好，百舌弄何頻。小婦秦家女，將軍天上人。鴉歸長郭暮，草映大堤春。客散垂楊下，通橋車馬塵。,
送王端公入奏上都,劉長卿,舊國無家訪，臨歧亦羨歸。途經百戰後，客過二陵稀。秋草通徵騎，寒城背落暉。行當蒙顧問，吳楚歲頻飢。,
送營田判官鄭侍御赴上都,劉長卿,上國三千里，西還及歲芳。故山經亂在，春日送歸長。曉奏趨雙闕，秋成報萬箱。幸論開濟力，已實海陵倉。,
尋盛禪師蘭若,劉長卿,秋草黃花覆古阡，隔林何處起人煙。山僧獨在山中老，唯有寒鬆見少年。,
寄別朱拾遺,劉長卿,天書遠召滄浪客，幾度臨歧病未能。江海茫茫春欲遍，行人一騎發金陵。,
集樑耿開元寺所居院,劉長卿,到君幽臥處，為我掃莓苔。花雨晴天落，松風終日來。路經深竹過，門向遠山開。豈得長高枕，中朝正用才。,
使回赴蘇州道中作,劉長卿,春風何事遠相催，路盡天涯始卻回。萬里無人空楚水，孤帆送客到魚臺。,
青溪口送人歸嶽州,劉長卿,洞庭何處雁南飛，江菼蒼蒼客去稀。帆帶夕陽千里沒，天連秋水一人歸。黃花浥露開沙岸，白鳥銜魚上釣磯。歧路相逢無可贈，老年空有淚沾衣。,
送靈澈上人還越中,劉長卿,禪客無心杖錫還，沃洲深處草堂閒。身隨敝屨經殘雪，手綻寒衣入舊山。獨向青溪依樹下，空留白日在人間。那堪別後長相憶，雲木蒼蒼但閉關。,
送李侍御貶鄱陽,劉長卿,回車仍昨日，謫去已秋風。幹越知何處，雲山只向東。暮天江色裡，田鶴稻花中。卻見鄱陽吏，猶應舊馬驄。,
罪所留系寄張十四,劉長卿,不見君來久，冤深意未傳。冶長空得罪，夷甫豈言錢。直道天何在，愁容鏡亦憐。因書欲自訴，無淚可潸然。,
獄中見壁畫佛,劉長卿,不謂銜冤處，而能窺大悲。獨棲叢棘下，還見雨花時。地狹青蓮小，城高白日遲。幸親方便力，猶畏毒龍欺。,
臥病喜田九見寄,劉長卿,臥來能幾日，春事已依然。不解謝公意，翻令靜者便。庭陰殘舊雪，柳色帶新年。寂寞深村裡，唯君相訪偏。,
雲門寺訪靈一上人,劉長卿,所思勞日夕，惆悵去西東。禪客知何在，春山到處同。獨行殘雪裡，相見白雲中。請近東林寺，窮年事遠公。,
送韓司直,劉長卿,遊吳還入越，來往任風波。復送王孫去，其如春草何。岸明殘雪在，潮滿夕陽多。季子楊柳廟，停舟試一過。,
贈普門上人,劉長卿,支公身欲老，長在沃洲多。惠力堪傳教，禪心久伏魔。山雲隨坐夏，江草伴頭陀。借問迴心後，賢愚去幾何。,
過包尊師山院,劉長卿,賣藥曾相識，吹簫此復聞。杏花誰是主，桂樹獨留君。漱玉臨丹井，圍棋訪白雲。道經今為寫，不慮惜鵝群。,
龍門八詠·水東渡,劉長卿,山葉傍崖赤，千峰秋色多。夜泉發清響，寒渚生微波。稍見沙上月，歸人爭渡河。,
送從弟貶袁州（一作皇甫冉詩，題作送從弟豫,劉長卿,何事成遷客，思歸不見鄉。遊吳經萬里，吊屈向三湘。水與荊巫接，山通鄢郢長。名羞黃綬系，身是白眉郎。獨結南枝恨，應思北雁行。憂來沽楚酒，老鬢莫凝霜。,
龍門八詠·水西渡,劉長卿,伊水搖鏡光，纖鱗如不隔。千龕道傍古，一鳥沙上白。何事還山雲，能留向城客。,
龍門八詠·渡水,劉長卿,日暮下山來，千山暮鍾發。不知波上棹，還弄山中月。伊水連白雲，東南遠明滅。,
時平後春日思歸,劉長卿,一尉何曾及布衣，時平卻憶臥柴扉。故園柳色催南客，春水桃花待北歸。,
送陶十赴杭州攝掾,劉長卿,莫嘆江城一掾卑，滄洲未是阻心期。浙中山色千萬狀，門外潮聲朝暮時。,
昭陽曲,劉長卿,昨夜承恩宿未央，羅衣猶帶御衣香。芙蓉帳小云屏暗，楊柳風多水殿涼。,
東湖送朱逸人歸,劉長卿,山色湖光並在東，扁舟歸去有樵風。莫道野人無外事，開田鑿井白雲中。,
送李穆歸淮南,劉長卿,揚州春草新年綠，未去先愁去不歸。淮水問君來早晚，老人偏畏過芳菲。,
戲題贈二小男,劉長卿,異鄉流落頻生子，幾許悲歡並在身。欲並老容羞白髮，每看兒戲憶青春。未知門戶誰堪主，且免琴書別與人。何幸暮年方有後，舉家相對卻沾巾。,
和樊使君登潤州城樓,劉長卿,山城迢遞敞高樓，露冕吹鐃居上頭。春草連天隨北望，夕陽浮水共東流。江田漠漠全吳地，野樹蒼蒼故蔣州。王粲尚為南郡客，別來何處更銷憂。,
送薛承矩秩滿北遊,劉長卿,匹馬向何處，北遊殊未還。寒雲帶飛雪，日暮雁門關。一路傍汾水，數州看晉山。知君喜初服，只愛此身閒。,
送許拾遺還京,劉長卿,萬里辭三殿，金陵到舊居。文星出西掖，卿月在南徐。故里驚朝服，高堂捧詔書。暫容乘駟馬，誰許戀鱸魚。,
齊一和尚影堂,劉長卿,一公住世忘世紛，暫來複去誰能分。身寄虛空如過客，心將生滅是浮雲。蕭散浮雲往不還，淒涼遺教歿仍傳。舊地愁看雙樹在，空堂只是一燈懸。一燈長照恆河沙，雙樹猶落諸天花。天花寂寂香深殿，苔蘚蒼蒼閟虛院。昔餘精念訪禪扉，常接微言清道機。今來寂寞無所得，唯共門人淚滿衣。,
同諸公登樓,劉長卿,秋草行將暮，登樓客思驚。千家同霽色，一雁報寒聲。北望無鄉信，東遊滯客行。今君佩銅墨，還有越鄉情。,
贈秦系徵君,劉長卿,群公誰讓位，五柳獨知貧。惆悵青山路，煙霞老此人。,
贈微上人,劉長卿,禪門來往翠微間，萬里千峰在剡山。何時共到天台裡，身與浮雲處處閒。,
送友人南遊,劉長卿,不愁尋水遠，自愛逐連山。雖在春風裡，猶從芳草間。去程何用計，勝事且相關。旅逸同群鳥，悠悠往復還。,
送張判官罷使東歸,劉長卿,白首辭知己，滄洲憶舊居。落潮回野艇，積雪臥官廬。範叔寒猶在，周王歲欲除。春山數畝地，歸去帶經鉏。,
長沙贈衡嶽祝融峰般若禪師,劉長卿,般若公，般若公，負鉢何時下祝融。歸路卻看飛鳥外，禪房空掩白雲中。桂花寥寥閒自落，流水無心西復東。,
湘中紀行十首·洞山陽（一作洞陽山）,劉長卿,舊日仙成處，荒林客到稀。白雲將犬去，芳草任人歸。空谷無行徑，深山少落暉。桃園幾家住，誰為掃荊扉。,
湘中紀行十首·雲母溪,劉長卿,雲母映溪水，溪流知幾春。深藏武陵客，時過洞庭人。白髮慚皎鏡，清光媚奫淪。寥寥古松下，歲晚掛頭巾。,
送姨子弟往南郊,劉長卿,一展慰久闊，寸心仍未伸。別時兩童稚，及此俱成人。那堪適會面，遽已悲分首。客路向楚雲，河橋對衰柳。送君匹馬別河橋，汝南山郭寒蕭條。今我單車復西上，郎去灞陵轉惆悵。何處共傷離別心，明月亭亭兩鄉望。,
湘中紀行十首·花石潭,劉長卿,江楓日搖落，轉愛寒潭靜。水色淡如空，山光復相映。人閒流更慢，魚戲波難定。楚客往來多，偏知白鷗性。,
湘中紀行十首·石圍峰（一作石菌山）,劉長卿,前山帶秋色，獨往秋江晚。疊嶂入雲多，孤峰去人遠。夤緣不可到，蒼翠空在眼。渡口問漁家，桃源路深淺。,
山鴝鵒歌（一作韋應物詩）,劉長卿,山鴝鵒，長在此山吟古木。嘲哳相呼響空谷，哀鳴萬變如成曲。江南逐臣悲放逐，倚樹聽之心斷續。巴人峽裡自聞猿，燕客水頭空擊築。山鴝鵒，一生不及雙黃鵠。朝去秋田啄殘粟，暮入寒林嘯群族。鳴相逐，啄殘粟，食不足。青雲杳杳無力飛，白露蒼蒼抱枝宿。不知何事守空山，萬壑千峰自愁獨。,
岳陽樓,劉長卿,行盡清溪日已蹉，雲容山影兩嵯峨。樓前歸客怨秋夢，湖上美人疑夜歌。獨坐高高風勢急，平湖渺渺月明多。終期一艇載樵去，來往片帆愁白波。,
龍門八詠·闕口,劉長卿,秋山日搖落，秋水急波瀾。獨見魚龍氣，長令煙雨寒。誰窮造化力，空向兩崖看。,
送丘為赴上都（一作送皇甫曾）,劉長卿,帝鄉何處是，歧路空垂泣。楚思愁暮多，川程帶潮急。潮歸人不歸，獨向空塘立。,
送張起、崔載華之閩中,劉長卿,朝無寒士達，家在舊山貧。相送天涯裡，憐君更遠人。,
奉餞元侍郎加豫章採訪兼賜章服（時初停節度,劉長卿,任重兼烏府，時平偃豹韜。澄清湘水變，分別楚山高。花對彤襜發，霜和白雪操。黃金裝舊馬，青草換新袍。嶺暗猿啼月，江寒鷺映濤。豫章生宇下，無使翳蓬蒿。,
惠福寺與陳留諸官茶會（得西字）,劉長卿,到此機事遣，自嫌塵網迷。因知萬法幻，盡與浮雲齊。疏竹映高枕，空花隨杖藜。香飄諸天外，日隱雙林西。傲吏方見狎，真僧幸相攜。能令歸客意，不復還東溪。,
宿嚴維宅送包佶（一作皇甫冉詩）,劉長卿,江湖同避地，分首自依依。盡室今為客，驚秋空念歸。歲儲無別墅，寒服羨鄰機。草色村橋晚，蟬聲江樹稀。夜深宜共醉，時難忍相違。何事隨陽雁，汀洲忽背飛。,
送邵州判官往南（一作皇甫冉詩）,劉長卿,看君發原隰，駟牡志皇皇。始罷滄江令，還隨粉署郎。海沂軍未息，河兗歲仍荒。徵稅人全少，榛蕪虜近亡。新知行宋遠，相望隔淮長。早晚裁書寄，銀鉤佇八行。,
送子婿崔真甫、李穆往揚州四首,劉長卿,渡口發梅花，山中動泉脈。蕪城春草生，君作揚州客。半邏鶯滿樹，新年人獨遠。落花逐流水，共到茱萸灣。雁還空渚在，人去落潮翻。臨水獨揮手，殘陽歸掩門。狎鳥攜稚子，釣魚終老身。殷勤囑歸客，莫話桃源人。,
石樑湖有寄（一作懷陸兼）,劉長卿,故人千里道，滄波一年別。夜上明月樓，相思楚天闊。瀟瀟清秋暮，嫋嫋涼風發。湖色淡不流，沙鷗遠還滅。煙波日已遠，音問日已絕。歲晏空含情，江皋綠芳歇。,
月下呈章秀才（八元）,劉長卿,自古悲搖落，誰人奈此何。夜蛩偏傍枕，寒鳥數移柯。向老三年謫，當秋百感多。家貧惟好月，空愧子猷過。,
杪秋洞庭中，懷亡道士謝太虛,劉長卿,漂泊日復日，洞庭今更秋。青楓亦何意，此夜催人愁。惆悵客中月，徘徊江上樓。心知楚天遠，目送滄波流。羽客久已歿，微言無處求。空餘白雲在，容與隨孤舟。千里杳難望，一身當獨遊。故園復何許，江海徒遲留。,
江州留別薛六、柳八二員外,劉長卿,江海相逢少，東南別處長。獨行風嫋嫋，相去水茫茫。白首辭同舍，青山背故鄉。離心與潮信，每日到潯陽。,
九日岳陽待黃遂、張渙,劉長卿,別君頗已久，離念與時積。楚水空浮煙，江樓望歸客。徘徊正佇想，彷彿如暫覿。心目徒自親，風波尚相隔。青林泊舟處，猿鳥愁孤驛。遙見郭外山，蒼然雨中夕。季鷹久疏曠，叔度早疇昔。反棹來何遲，黃花候君摘。,
送崔載華、張起之閩中,劉長卿,不識閩中路，遙知別後心。猿聲入嶺切，鳥道問人深。旅食過夷落，方言會越音。西征開幕府，早晚用陳琳。,
寄會稽公徐侍郎（公時在王傅）,劉長卿,搖落淮南葉，秋風想越吟。鄒枚入樑苑，逸少在山陰。老鶴無衰貌，寒鬆有本心。聖朝難稅駕，惆悵白雲深。,
湖上遇鄭田,劉長卿,故人青雲器，何意常窘迫。三十猶布衣，憐君頭已白。誰言此相見，暫得話疇昔。舊業今已蕪，還鄉返為客。扁舟伊獨往，斗酒君自適。滄洲不可涯，孤帆去無跡。杯中忽復醉，湖上生月魄。湛湛江色寒，濛濛水雲夕。風波易迢遞，千里如咫尺。回首人已遙，南看楚天隔。,
夏口送屈突司直使湖南,劉長卿,共悲來夏口，何事更南征。霧露行人少，瀟湘春草生。鶯啼何處夢，猿嘯若為聲。風月新年好，悠悠遠客情。,
哭張員外繼（公及夫人相次沒於洪州）,劉長卿,慟哭鍾陵下，東流與別離。二星來不返，雙劍沒相隨。獨繼先賢傳，誰刊有道碑。故園荒峴曲，旅櫬寄天涯。白簡曾連拜，滄洲每共思。撫孤憐齒稚，嘆逝顧身衰。泉壤成終古，雲山若在時。秋風鄰笛發，寒日寢門悲。世難愁歸路，家貧緩葬期。舊賓傷未散，夕臨咽常遲。自此辭張邵，何由見戴逵。獨聞山吏部，流涕訪孤兒。,
秋杪江亭有作（一作秋杪幹越亭）,劉長卿,寂寞江亭下，江楓秋氣斑。世情何處澹，湘水向人閒。寒渚一孤雁，夕陽千萬山。扁舟如落葉，此去未知還。,
長沙桓王墓下別李紓、張南史,劉長卿,長沙千載後，春草獨萋萋。流水朝將暮，行人東復西。碑苔幾字滅，山木萬株齊。佇立傷今古，相看惜解攜。,
送陸澧還吳中（一作李嘉祐詩）,劉長卿,瓜步寒潮送客，楊柳暮雨沾衣。故山南望何處，秋草連天獨歸。,
送李校書赴東浙幕府（校書工於翰墨）,劉長卿,方從大夫後，南去會稽行。淼淼滄江外，青青春草生。芸香辭亂事，梅吹聽軍聲。應訪王家宅，空憐江水平。,
家園瓜熟，是故蕭相公所遺瓜種，悽然感舊，,劉長卿,事去人亡跡自留，黃花綠蒂不勝愁。誰能更向青門外，秋草茫茫覓故侯。,
送王司馬秩滿西歸,劉長卿,漢主何時放逐臣，江邊幾度送歸人。同官歲歲先辭滿，唯有青山伴老身。,
送張栩扶侍之睦州（此公舊任建德令）,劉長卿,遙憶新安舊，扁舟復卻還。淺深看水石，來往逐雲山。入縣餘花在，過門故柳閒。東征隨子去，皆隱薜蘿間。,
贈秦系,劉長卿,向風長嘯戴紗巾，野鶴由來不可親。明日東歸變名姓，五湖煙水覓何人。,
奉送賀若郎中賊退後之杭州,劉長卿,江上初收戰馬塵，鶯聲柳色待行春。雙旌誰道來何暮，萬井如今有幾人。,
瓜洲驛重送樑郎中赴吉州,劉長卿,渺渺雲山去幾重，依依獨聽廣陵鍾。明朝借問南來客，五馬雙旌何處逢。,
過桃花夫人廟（即息夫人）,劉長卿,寂寞應千歲，桃花想一枝。路人看古木，江月向空祠。雲雨飛何處，山川是舊時。獨憐春草色，猶似憶佳期。,
舟中送李十八（一作送僧）,劉長卿,釋子身心無有分，獨將衣鉢去人群。相思晚望西林寺，唯有鐘聲出白雲。,
寄萬州崔使君（令欽）,劉長卿,時艱方用武，儒者任浮沈。搖落秋江暮，憐君巴峽深。丘門多白首，蜀郡滿青襟。自解書生詠，愁猿莫夜吟。,
送耿拾遺歸上都,劉長卿,若為天畔獨歸秦，對水看山欲暮春。窮海別離無限路，隔河征戰幾歸人。長安萬里傳雙淚，建德千峰寄一身。想到郵亭愁駐馬，不堪西望見風塵。,
歲夜喜魏萬成、郭夏雪中相尋,劉長卿,新年欲變柳，舊客共沾衣。歲夜猶難盡，鄉春又獨歸。寒燈映虛牖，暮雪掩閒扉。且莫乘船去，平生相訪稀。,
曲阿對月別岑況、徐說,劉長卿,金陵已蕪沒，函谷復煙塵。猶見南朝月，還隨上國人。白雲心自遠，滄海意相親。何事須成別，汀洲欲暮春。,
別嚴士元（一作李嘉祐詩）,劉長卿,春風倚棹闔閭城，水國春寒陰復晴。細雨溼衣看不見，閒花落地聽無聲。日斜江上孤帆影，草綠湖南萬里情。東道若逢相識問，青袍今日誤儒生。,描寫雨，懷才不遇
秋夜雨中，諸公過靈光寺所居,劉長卿,晤語青蓮舍，重門閉夕陰。向人寒燭靜，帶雨夜鍾沈。流水從他事，孤雲任此心。不能捐鬥粟，終日愧瑤琴。,
揚州雨中張十宅觀妓（一作張謂詩）,劉長卿,夜色帶春煙，燈花拂更燃。殘妝添石黛，豔舞落金鈿。掩笑頻欹扇，迎歌乍動弦。不知巫峽雨，何事海西邊。,
送孫逸歸廬山（得帆字）,劉長卿,爐峰絕頂楚雲銜，楚客東歸棲此巖。彭蠡湖邊香橘柚，潯陽郭外暗楓杉。青山不斷三湘道，飛鳥空隨萬里帆。常愛此中多勝事，新詩他日佇開緘。,
送嚴維尉諸暨（嚴即越州人）,劉長卿,愛爾文章遠，還家印綬榮。退公兼色養，臨下帶鄉情。喬木映官舍，春山宜縣城。應憐釣臺石，閒卻為浮名。,
奉陪使君西庭送淮西魏判官（得山字）,劉長卿,羽檄催歸恨，春風醉別顏。能邀五馬送，自逐一星還。破竹從軍樂，看花聽訟閒。遙知用兵處，多在八公山。,
送李將軍（一作送開府侄隨故李使君旅親卻赴,劉長卿,徵西諸將一如君，報德誰能不顧勳。身逐塞鴻來萬里，手披荒草看孤墳。擒生絕漠經胡雪，懷舊長沙哭楚雲。歸去蕭條灞陵上，幾人看葬李將軍。,
三月李明府後亭泛舟（一作皇甫冉詩）,劉長卿,江南風景復如何，聞道新亭更欲過。處處紉蘭春浦淥，萋萋籍草遠山多。壺觴須就陶彭澤，時俗猶傳晉永和。更待持橈徐轉去，微風落日水增波。,
送陸羽之茅山，寄李延陵,劉長卿,延陵衰草遍，有路問茅山。雞犬驅將去，煙霞擬不還。新家彭澤縣，舊國穆陵關。處處逃名姓，無名亦是閒。,
寄靈一上人初還雲門（一作皇甫曾詩）,劉長卿,寒霜白雲裡，法侶自相攜。竹徑通城下，松風隔水西。方同沃洲去，不作武陵迷。彷彿知心處，高峰是會稽。,
寄靈一上人（一作皇甫冉詩，一作郎士元詩）,劉長卿,高僧本姓竺，開士舊名林。一去春山裡，千峰不可尋。新年芳草遍，終日白雲深。欲徇微官去，懸知訝此心。,
送孔巢父赴河南軍（一作皇甫冉詩）,劉長卿,江南相送隔煙波，況復新秋一雁過。聞道全軍徵北虜，又言詩將會南河。邊心冉冉鄉人絕，寒色青青戰馬多。共許陳琳工奏記，知君名行未蹉跎。,
登潤州萬歲樓（一作皇甫冉詩）,劉長卿,高樓獨上思依依，極浦遙山合翠微。江客不堪頻北望，塞鴻何事又南飛。垂山古渡寒煙積，瓜步空洲遠樹稀。聞道王師猶轉戰，更能談笑解重圍。,
送人遊越（一作郎士元詩）,劉長卿,未習風波事，初為吳越遊。露沾湖色曉，月照海門秋。梅市門何在，蘭亭水尚流。西陵待潮處，落日滿扁舟。,
送康判官往新安（一作皇甫冉詩）,劉長卿,不向新安去，那知江路長。猿聲近廬霍，水色勝瀟湘。驛路收殘雨，漁家帶夕陽。何須愁旅泊，使者有輝光。,
送顧長,劉長卿,由來山水客，複道向新安。半是乘槎便，全非行路難。晨裝林月在，野飯浦沙寒。嚴子千年後，何人釣舊灘。,
送裴二十一,劉長卿,多病長無事，開筵暫送君。正愁帆帶雨，莫望水連雲。客思閒偏極，川程遠更分。不須論早晚，惆悵又離群。,
送青苗鄭判官歸江西,劉長卿,三苗餘古地，五稼滿秋田。來問周公稅，歸輸漢俸錢。江城寒背日，湓水暮連天。南楚凋殘後，疲民賴爾憐。,
滁州西澗,韋應物,獨憐幽草澗邊生，上有黃鸝深樹鳴。春潮帶雨晚來急，野渡無人舟自橫。,山水詩，唐詩三百首，初中
送楊氏女,韋應物,永日方慼慼，出行復悠悠。女子今有行，大江溯輕舟。爾輩苦無恃，撫念益慈柔。幼為長所育，兩別泣不休。對此結中腸，義往難復留。自小闕內訓，事姑貽我憂。賴茲託令門，任恤庶無尤。貧儉誠所尚，資從豈待周。孝恭遵婦道，容止順其猷。別離在今晨，見爾當何秋。居閒始自遣，臨感忽難收。歸來視幼女，零淚緣纓流。,唐詩三百首
寄李儋元錫,韋應物,去年花裡逢君別，今日花開已一年。世事茫茫難自料，春愁黯黯獨成眠。身多疾病思田裡，邑有流亡愧俸錢。聞道欲來相問訊，西樓望月幾回圓。,思念詩，唐詩三百首，憂國憂民
寒食寄京師諸弟,韋應物,雨中禁火空齋冷，江上流鶯獨坐聽。把酒看花想諸弟，杜陵寒食草青青。,寒食節，思念詩，孤獨
初發揚子寄元大校書,韋應物,悽悽去親愛，泛泛入煙霧。歸棹洛陽人，殘鍾廣陵樹。今朝此為別，何處還相遇。世事波上舟，沿洄安得住。,唐詩三百首
寄全椒山中道士,韋應物,今朝郡齋冷，忽念山中客。澗底束荊薪，歸來煮白石。欲持一瓢酒，遠慰風雨夕。落葉滿空山，何處尋行跡。,唐詩三百首
長安遇馮著,韋應物,客從東方來，衣上灞陵雨。問客何為來，採山因買斧。冥冥花正開，颺颺燕新乳。昨別今已春，鬢絲生幾縷。,唐詩三百首
夕次盱眙縣,韋應物,落帆逗淮鎮，停舫臨孤驛。浩浩風起波，冥冥日沉夕。人歸山郭暗，雁下蘆洲白。獨夜憶秦關，聽鍾未眠客。,思鄉詩，唐詩三百首
郡齋雨中與諸文士燕集,韋應物,兵衛森畫戟，燕寢凝清香。海上風雨至，逍遙池閣涼。煩痾近消散，嘉賓復滿堂。自慚居處崇，未睹斯民康。理會是非遣，性達開跡忘。鮮肥屬時禁，蔬果幸見嘗。俯飲一杯酒，仰聆金玉章。神歡體自輕，意欲凌風翔。吳中盛文史，群彥今汪洋。方知大藩地，豈曰財賦強。,唐詩三百首
東郊,韋應物,吏舍跼終年，出郊曠清曙。楊柳散和風，青山澹吾慮。依叢適自憩，緣澗還復去。微雨靄芳原，春鳩鳴何處。樂幽心屢止，遵事蹟猶遽。終罷斯結廬，慕陶直可庶。,描寫春天，唐詩三百首
賦得暮雨送李曹,韋應物,楚江微雨裡，建業暮鍾時。漠漠帆來重，冥冥鳥去遲。海門深不見，浦樹遠含滋。相送情無限，沾襟比散絲。,友情詩，描寫雨，唐詩三百首
石鼓歌,韋應物,周宣大獵兮岐之陽，刻石表功兮煒煌煌。石如鼓形數止十，風雨缺訛苔蘚澀。今人濡紙脫其文，既擊既掃白黑分。忽開滿卷不可識，驚潛動蟄走云云。喘逶迤，相糾錯，乃是宣王之臣史籀作。一書遺此天地間，精意長存世冥寞。秦家祖龍還刻石，碣石之罘李斯跡。世人好古猶共傳，持來比此殊懸隔。,
幽居,韋應物,貴賤雖異等，出門皆有營。獨無外物牽，遂此幽居情。微雨夜來過，不知春草生。青山忽已曙，鳥雀繞舍鳴。時與道人偶，或隨樵者行。自當安蹇劣，誰謂薄世榮。,
聞雁,韋應物,故園眇何處，歸思方悠哉。淮南秋雨夜，高齋聞雁來。,描寫秋天，思鄉詩
秋夜寄丘員外,韋應物,懷君屬秋夜，散步詠涼天。山空松子落，幽人應未眠。,唐詩三百首
自鞏洛舟行入黃河即事，寄府縣僚友,韋應物,夾水蒼山路向東，東南山豁大河通。寒樹依微遠天外，夕陽明滅亂流中。孤村幾歲臨伊岸，一雁初晴下朔風。為報洛橋遊宦侶，扁舟不繫與心同。,
登樓寄王卿,韋應物,踏閣攀林恨不同，楚雲滄海思無窮。數家砧杵秋山下，一郡荊榛寒雨中。,
淮上喜會樑川故人,韋應物,江漢曾為客，相逢每醉還。浮雲一別後，流水十年間。歡笑情如舊，蕭疏鬢已斑。何因北歸去，淮上對秋山。,友情詩，唐詩三百首
淮上即事，寄廣陵親故,韋應物,前舟已眇眇，欲渡誰相待。秋山起暮鍾，楚雨連滄海。風波離思滿，宿昔容鬢改。獨鳥下東南，廣陵何處在。,
春思,韋應物,野花如雪繞江城，坐見年芳憶帝京。閶闔曉開凝碧樹，曾陪鴛鷺聽流鶯。,描寫春天
寒食,韋應物,晴明寒食好，春園百卉開。彩繩拂花去，輕毬度閣來。長歌送落日，緩吹逐殘杯。非關無燭罷，良為羈思催。,
七夕,韋應物,人世拘形跡，別去間山川。豈意靈仙偶，相望亦彌年。夕衣清露溼，晨駕秋風前。臨歡定不住，當為何所牽。,
月夜,韋應物,皓月流春城，華露積芳草。坐念綺窗空，翻傷清景好。清景終若斯，傷多人自老。,
調笑·胡馬,韋應物,胡馬，胡馬，遠放燕支山下。跑沙跑雪獨嘶，東望西望路迷。迷路，迷路，邊草無窮日暮。,
夏日,韋應物,已謂心苦傷，如何日方永。無人不晝寢，獨坐山中靜。悟澹將遣慮，學空庶遺境。積俗易為侵，愁來複難整。,
觀田家,韋應物,微雨眾卉新，一雷驚蟄始。田家幾日閒，耕種從此起。丁壯俱在野，場圃亦就理。歸來景常晏，飲犢西澗水。飢劬不自苦，膏澤且為喜。倉稟無宿儲，徭役猶未已。方慚不耕者，祿食出閭里。,田園詩
李博士弟以餘罷官居同德精舍，共有伊陸名,韋應物,初夏息眾緣，雙林對禪客。枉茲芳蘭藻，促我幽人策。冥搜企前哲，逸句陳往跡。彷彿陸渾南，迢遞千峰碧。從來遲高駕，自顧無物役。山水心所娛，如何更朝夕。晨興涉清洛，訪子高陽宅。莫言往來疏，駑馬知阡陌。,
李博士弟以餘罷官居同德精舍，共有伊陸名,韋應物,初夏息眾緣，雙林對禪客。枉茲芳蘭藻，促我幽人策。冥搜企前哲，逸句陳往跡。彷彿陸渾南，迢遞千峰碧。從來遲高駕，自顧無物役。山水心所娛，如何更朝夕。晨興涉清洛，訪子高陽宅。莫言往來疏，駑馬知阡陌。,
雜曲歌辭·行路難,韋應物,荊山之白玉兮，良工雕琢雙環連，月蝕中央鏡心穿。故人贈妾初相結，恩在環中尋不絕。人情厚薄苦須臾，昔似連環今似玦。連環可碎不可離，如何物在人自移。上客勿遽歡，聽妾歌路難。傍人見環環可憐，不知中有長恨端。,
九日,韋應物,今朝把酒復惆悵，憶在杜陵田舍時。明年九日知何處，世難還家未有期。,
秋夜,韋應物,暗窗涼葉動，秋天寢席單。憂人半夜起，明月在林端。一與清景遇，每憶平生歡。如何方惻愴，披衣露更寒。,
九日·一為吳郡守,韋應物,一為吳郡守，不覺菊花開。始有故園思，且喜眾賓來。第一百九十六卷,
樂府雜曲·鼓吹曲辭·芳樹,韋應物,迢迢芳園樹，列映清池曲。對此傷人心，還如故時綠。風條灑餘靄，露葉承新旭。佳人不再攀，下有往來躅。,
喜園中茶生,韋應物,潔性不可汙，為飲滌塵煩。此物信靈味，本自出山原。聊因理郡餘，率爾植荒園。喜隨眾草長，得與幽人言。,
冬夜,韋應物,杳杳日雲夕，鬱結誰為開。單衾自不暖，霜霰已皚皚。晚歲淪夙志，驚鴻感深哀。深哀當何為，桃李忽凋摧。幃帳徒自設，冥寞豈復來。平生雖恩重，遷去託窮埃。抱此女曹恨，顧非高世才。振衣中夜起，河漢尚裴回。,
感事,韋應物,霜雪皎素絲，何意墜墨池。青蒼猶可濯，黑色不可移。女工再三嘆，委棄當此時。歲寒雖無褐，機杼誰肯施。,
聽鶯曲,韋應物,東方欲曙花冥冥，啼鶯相喚亦可聽。乍去乍來時近遠，才聞南陌又東城。忽似上林翻下苑，綿綿蠻蠻如有情。欲囀不囀意自嬌，羌兒弄笛曲未調。前聲後聲不相及，秦女學箏指猶澀。須臾風暖朝日暾，流音變作百鳥喧。誰家懶婦驚殘夢，何處愁人憶故園。伯勞飛過聲跼促，戴勝下時桑田綠。不及流鶯日日啼花間，能使萬家春意閒。有時斷續聽不了，飛去花枝猶嫋嫋。還棲碧樹鎖千門，春漏方殘一聲曉。,
黿頭山神女歌,韋應物,黿頭之山，直上洞庭連青天。蒼蒼煙樹閉古廟，中有蛾眉成水仙。水府沉沉行路絕，蛟龍出沒無時節。魂同魍魎潛太陰，身與空山長不滅。東晉永和今幾代，雲發素顏猶盼睞。陰深靈氣靜凝美，的礫龍綃雜瓊珮。山精木魅不敢親，昏明想像如有人。蕙蘭瓊芳積煙露，碧窗鬆月無冬春。舟客經過奠椒醑，巫女南音歌激楚。碧水冥空惟鳥飛，長天何處雲隨雨。紅渠綠蘋芳意多，玉靈盪漾凌清波。孤峰絕島儼相向，鬼嘯猿啼垂女蘿。皓雪瓊枝殊異色，北方絕代徒傾國。雲沒煙銷不可期，明堂翡翠無人得。精靈變態狀無方，游龍宛轉驚鴻翔。湘妃獨立九疑暮，漢女菱歌春日長。始知仙事無不有，可惜吳宮空白首。,
擬古詩十二首,韋應物,辭君遠行邁，飲此長恨端。已謂道里遠，如何中險艱。流水赴大壑，孤雲還暮山。無情尚有歸，行子何獨難。驅車背鄉園，朔風捲行跡。嚴冬霜斷肌，日入不遑息。憂歡容發變，寒暑人事易。中心君詎知，冰玉徒貞白。黃鳥何關關，幽蘭亦靡靡。此時深閨婦，日照紗窗裡。娟娟雙青娥，微微啟玉齒。自惜桃李年，誤身遊俠子。無事久離別，不知今生死。峨峨高山巔，浼浼青川流。世人不自悟，馳謝如驚飍。百金非所重，厚意良難得。旨酒親與朋，芳年樂京國。京城繁華地，軒蓋凌晨出。垂楊十二衢，隱映金張室。漢宮南北對，飛觀齊白日。游泳屬芳時，平生自雲畢。綺樓何氛氳，朝日正杲杲。四壁含清風，丹霞射其牖。玉顏上哀囀，絕耳非世有。但感離恨情，不知誰家婦。孤雲忽無色，邊馬為回首。曲絕碧天高，餘聲散秋草。徘徊帷中意，獨夜不堪守。思逐朔風翔，一去千里道。嘉樹藹初綠，靡蕪葉幽芳。君子不在賞，寄之雲路長。路長信難越，惜此芳時歇。孤鳥去不還，緘情向天末。月滿秋夜長，驚鳥號北林。天河橫未落，斗柄當西南。寒蛩悲洞房，好鳥無遺音。商飆一夕至，獨宿懷重衾。舊交日千里，隔我浮與沉。人生豈草木，寒暑移此心。酒星非所酌，月桂不為食。虛薄空有名，為君長嘆息。蘭蕙雖可懷，芳香與時息。豈如凌霜葉，歲暮藹顏色。折柔將有贈，延意千里客。草木知賤微，所貴寒不易。神州高爽地，遐瞰靡不通。寒月野無綠，寥寥天宇空。陰陽不停馭，貞脆各有終。汾沮何鄙儉，考槃何退窮。反志解牽跼，無為尚勞躬。美人奪南國，一笑開芙蓉。清鏡理容發，褰簾出深重。豔曲呈皓齒，舞羅不堪風。慊慊情有待，贈芳為我容。可嗟青樓月，流影君帷中。春至林木變，洞房夕含清。單居誰能裁，好鳥對我鳴。良人久燕趙，新愛移平生。別時雙鴛綺，留此千恨情。碧草生舊跡，綠琴歇芳聲。思將魂夢歡，反側寐不成。攬衣迷所次，起望空前庭。孤影中自惻，不知雙涕零。秋天無留景，萬物藏光輝。落葉隨風起，愁人獨何依。華月屢圓缺，君還浩無期。如何雨絕天，一去音問違。有客天一方，寄我孤桐琴。迢迢萬里隔，託此傳幽音。冰霜中自結，龍鳳相與吟。弦以明直道，漆以固交深。白日淇上沒，空閨生遠愁。寸心不可限，淇水長悠悠。芳樹自妍芳，春禽自相求。徘徊東西廂，孤妾誰與儔。年華逐絲淚，一落俱不收。,
漢武帝雜歌三首,韋應物,漢武好神仙，黃金作臺與天近。王母摘桃海上還，感之西過聊問訊。欲來不來夜未央，殿前青鳥先回翔。綠鬢縈雲裾曳霧，雙節飄颻下仙步。白日分明到世間，碧空何處來時路。玉盤捧桃將獻君，踟躕未去留彩雲。海水桑田幾翻覆，中間此桃四五熟。可憐穆滿瑤池燕，正值花開不得薦。花開子熟安可期，邂逅能當漢武時。顏如芳華潔如玉，心念我皇多嗜慾。雖留桃核桃有靈，人間糞土種不生。由來在道豈在藥，徒勞方士海上行。掩扇一言相謝去，如煙非煙不知處。金莖孤峙兮凌紫煙，漢宮美人望杳然。通天台上月初出，承露盤中珠正圓。珠可飲，壽可永。武皇南面曙欲分，從空下來玉杯冷。世間彩翠亦作囊，八月一日仙人方。仙方稱上藥，靜者服之常綽約。柏樑沉飲自傷神，猶聞駐顏七十春。乃知甘醲皆是腐腸物，獨有淡泊之水能益人。千載金盤竟何處，當時鑄金恐不固。蔓草生來春復秋，碧天何言空墜露。漢天子，觀風自南國。浮舟大江屹不前，蛟龍索鬥風波黑。春秋方壯雄武才，彎弧叱浪連山開。愕然觀者千萬眾，舉麾齊呼一矢中。死蛟浮出不復靈，舳艫千里江水清。鼓鼙餘響數日在，天吳深入魚鱉驚。左有佽飛落霜翮，右有孤兒貫犀革。何為臨深親射蛟，示威以奪諸侯魄。威可畏，皇可尊。平田校獵書猶陳，此日從臣何不言。獨有威聲振千古，君不見後嗣尊為武。,
過昭國裡故第,韋應物,不復見故人，一來過故宅。物變知景暄，心傷覺時寂。池荒野筠合，庭綠幽草積。風散花意謝，鳥還山光夕。宿昔方同賞，詎知今念昔。緘室在東廂，遺器不忍覿。柔翰全分意，芳巾尚染澤。殘工委筐篋，餘素經刀尺。收此還我家，將還復愁惕。永絕攜手歡，空存舊行跡。冥冥獨無語，杳杳將何適。唯思今古同，時緩傷與戚。,
秋夜二首,韋應物,庭樹轉蕭蕭，陰蟲還慼慼。獨向高齋眠，夜聞寒雨滴。微風時動牖，殘燈尚留壁。惆悵平生懷，偏來委今夕。霜露已悽悽，星漢復昭回。朔風中夜起，驚鴻千里來。蕭條涼葉下，寂寞清砧哀。歲晏仰空宇，心事若寒灰。,
溫泉行,韋應物,出身天寶今年幾，頑鈍如錘命如紙。作官不了卻來歸，還是杜陵一男子。北風慘慘投溫泉，忽憶先皇遊幸年。身騎廄馬引天仗，直入華清列御前。玉林瑤雪滿寒山，上升玄閣遊絳煙。平明羽衛朝萬國，車馬合沓溢四鄽。蒙恩每浴華池水，扈獵不蹂渭北田。朝廷無事共歡燕，美人絲管從九天。一朝鑄鼎降龍馭，小臣髯絕不得去。今來蕭瑟萬井空，唯見蒼山起煙霧。可憐蹭蹬失風波，仰天大叫無奈何。弊裘羸馬凍欲死，賴遇主人杯酒多。,
淮上遇洛陽李主簿,韋應物,結茅臨古渡，臥見長淮流。窗里人將老，門前樹已秋。寒山獨過雁，暮雨遠來舟。日夕逢歸客，那能忘舊遊。,
九日灃上作，寄崔主簿倬二李端系,韋應物,悽悽感時節，望望臨灃涘。翠嶺明華秋，高天澄遙滓。川寒流愈迅，霜交物初委。林葉索已空，晨禽迎飆起。時菊乃盈泛，濁醪自為美。良遊雖可娛，殷念在之子。人生不自省，營欲無終已。孰能同一酌，陶然冥斯理。,
送終,韋應物,奄忽逾時節，日月獲其良。蕭蕭車馬悲，祖載發中堂。生平同此居，一旦異存亡。斯須亦何益，終復委山岡。行出國南門，南望鬱蒼蒼。日入乃雲造，慟哭宿風霜。晨遷俯玄廬，臨訣但遑遑。方當永潛翳，仰視白日光。俯仰遽終畢，封樹已荒涼。獨留不得還，欲去結中腸。童稚知所失，啼號捉我裳。即事猶倉卒，歲月始難忘。,
金谷園歌,韋應物,石氏滅，金谷園中水流絕。當時豪右爭驕侈，錦為步障四十里。東風吹花雪滿川，紫氣凝閣朝景妍。洛陽陌上人回首，絲竹飄颻入青天。晉武平吳恣歡燕，餘風靡靡朝廷變。嗣世衰微誰肯憂，二十四友日日空追遊。追遊詎可足，共惜年華促。禍端一發埋恨長，百草無情春自綠。,
送褚校書歸舊山歌,韋應物,握珠不返泉，匣玉不歸山。明皇重士亦如此，忽怪褚生何得還。方稱羽獵賦，未拜蘭臺職。漢篋亡書已暗傳，嵩丘遺簡還能識。朝朝待詔青鎖闈，中有萬年之樹蓬萊池。世人仰望棲此地，生獨徘徊意何為。故山可往薇可採，一自人間星歲改。藏書壁中苔半侵，洗藥泉中月還在。春風飲餞灞陵原，莫厭歸來朝市喧。不見東方朔，避世從容金馬門。,
驪山行,韋應物,君不見開元至化垂衣裳，厭坐明堂朝萬方。訪道靈山降聖祖，沐浴華池集百祥。千乘萬騎被原野，雲霞草木相輝光。禁仗圍山曉霜切，離宮積翠夜漏長。玉階寂歷朝無事，碧樹萎蕤寒更芳。三清小鳥傳仙語，九華真人奉瓊漿。下元昧爽漏恆秩，登山朝禮玄元室。翠華稍隱天半雲，丹閣光明海中日。羽旗旄節憩瑤臺，清絲妙管從空來。萬井九衢皆仰望，彩雲白鶴方徘徊。憑高覽古嗟寰宇，造化茫茫思悠哉。秦川八水長繚繞，漢氏五陵空崔嵬。乃言聖祖奉丹經，以年為日億萬齡。蒼生鹹壽陰陽泰，高謝前王出塵外。英豪共理天下晏，戎夷讋伏兵無戰。時豐賦斂未告勞，海闊珍奇亦來獻。干戈一起文武乖，歡娛已極人事變。聖皇弓劍墜幽泉，古木蒼山閉宮殿。纘承鴻業聖明君，威震六合驅妖氛。太平遊幸今可待，湯泉嵐嶺還氛氳。,
淮上喜會樑川故友,韋應物,江漢曾為客，相逢每醉還。浮雲一別後，流水十年間。歡笑情如舊，蕭疏鬢已斑。何因北歸去，淮上對秋山。,
逢楊開府,韋應物,少事武皇帝，無賴恃恩私。身作裡中橫，家藏亡命兒。朝持樗蒲局，暮竊東鄰姬。司隸不敢捕，立在白玉墀。驪山風雪夜，長楊羽獵時。一字都不識，飲酒肆頑痴。武皇昇仙去，憔悴被人欺。讀書事已晚，把筆學題詩。兩府始收跡，南宮謬見推。非才果不容，出守撫煢嫠。忽逢楊開府，論舊涕俱垂。坐客何由識，惟有故人知。,
聽嘉陵江水聲，寄深上人,韋應物,鑿崖洩奔湍，稱古神禹跡。夜喧山門店，獨宿不安席。水性自雲靜，石中本無聲。如何兩相激，雷轉空山驚。貽之道門舊，了此物我情。,哲理詩
贈馮著,韋應物,契闊仕兩京，念子亦飄蓬。方來屬追往，十載事不同。歲晏乃雲至，微褐還未充。慘悽遊子情，風雪自關東。華觴發歡顏，嘉藻播清風。始此盈抱恨，曠然一夕中。善蘊豈輕售，懷才希國工。誰當念素士，零落歲華空。,
休沐東還胄貴裡示端,韋應物,宦遊三十載，田野久已疏。休沐遂茲日，一來還故墟。山明宿雨霽，風暖百卉舒。泓泓野泉潔，熠熠林光初。竹木稍摧翳，園場亦荒蕪。俯驚鬢已衰，周覽昔所娛。存沒惻私懷，遷變傷里閭。欲言少留心，中復畏簡書。世道良自退，榮名亦空虛。與子終攜手，歲晏當來居。,
秋集罷還途中作，謹獻壽春公、黎公,韋應物,束帶自衡門，奉命宰王畿。君侯枉高鑑，舉善掩瑕疵。斯民本已安，工拙兩無施。何以酬明德，歲晏不磷緇。時節乃來集，欣懷方載馳。平明大府開，一得拜光輝。溫如春風至，肅若嚴霜威。群屬所載瞻，而忘倦與飢。公堂燕華筵，禮罷復言辭。將從平門道，憩車灃水湄。山川降嘉歲，草木蒙潤滋。孰雲還本邑，懷戀獨遲遲。,
園林晏起，寄昭應韓明府、盧主簿,韋應物,田家已耕作，井屋起晨煙。園林鳴好鳥，閒居猶獨眠。不覺朝已晏，起來望青天。四體一舒散，情性亦忻然。還復茅檐下，對酒思數賢。束帶理官府，簡牘盈目前。當念中林賞，覽物遍山川。上非遇明世，庶以道自全。,
春遊南亭,韋應物,川明氣已變，巖寒雲尚擁。南亭草心綠，春塘泉脈動。景煦聽禽響，雨餘看柳重。逍遙池館華，益愧專城寵。,
南園,韋應物,清露夏天曉，荒園野氣通。水禽遙泛雪，池蓮迥披紅。幽林詎知暑，環舟似不窮。頓灑塵喧意，長嘯滿襟風。,
始建射侯,韋應物,男子本懸弧，有志在四方。虎竹忝明命，熊侯始張皇。賓登時事畢，諸將備戎裝。星飛的屢破，鼓譟武更揚。曾習鄒魯學，亦陪鴛鷺翔。一朝願投筆，世難激中腸。,
橫塘行,韋應物,妾家住橫塘，夫婿郗家郎。玉盤的歷雙白魚，寶簟玲瓏透象床。象床可寢魚可食，不知郎意何南北。岸上種蓮豈得生，池中種槿豈得成。丈夫一去花落樹，妾獨夜長心未平。,
酒肆行,韋應物,豪家沽酒長安陌，一旦起樓高百尺。碧疏玲瓏含春風，銀題彩幟邀上客。回瞻丹鳳闕，直視樂遊苑。四方稱賞名已高，五陵車馬無近遠。晴景悠揚三月天，桃花飄俎柳垂筵。繁絲急管一時合，他壚鄰肆何寂然。主人無厭且專利，百斛須臾一壺費。初醲後薄為大偷，飲者知名不知味。深門潛醞客來稀，終歲醇醲味不移。長安酒徒空擾擾，路傍過去那得知。,
烏引雛,韋應物,日出照東城，春烏鴉鴉雛和鳴。雛和鳴，羽猶短。巢在深林春正寒，引飛欲集東城暖。群雛縭褷睥睨高，舉翅不及墜蓬蒿。雄雌來去飛又引，音聲上下懼鷹隼。引趕雛烏，爾心急急將何如，何得比日搜尋雀卵噉爾雛。,
古劍行,韋應物,千年土中兩刃鐵，土蝕不入金星滅。沉沉青脊鱗甲滿，蛟龍無足蛇尾斷，忽欲飛動中有靈。豪士得之敵國寶，仇家舉意半夜鳴。小兒女子不可近，龍蛇變化此中隱。夏雲奔走雷闐闐，恐成霹靂飛上天。,
學仙二首,韋應物,昔有道士求神仙，靈真下試心確然。千鈞巨石一發懸，臥之石下十三年。存道忘身一試過，名奏玉皇乃昇天。雲氣冉冉漸不見，留語弟子但精堅。石上鑿井欲到水，惰心一起中路止。豈不見古來三人俱弟兄，結茅深山讀仙經。上有青冥倚天之絕壁，下有颼飀萬壑之鬆聲。仙人變化為白鹿，二弟玩之兄誦讀。讀多七過可乞言，為子心精得神仙。可憐二弟仰天泣，一失毫釐千萬年。,
白沙亭逢吳叟歌,韋應物,龍池宮裡上皇時，羅衫寶帶香風吹。滿朝豪士今已盡，欲話舊遊人不知。白沙亭上逢吳叟，愛客脫衣且沽酒。問之執戟亦先朝，零落難艱卻負樵。親觀文物蒙雨露，見我昔年侍丹霄。冬狩春祠無一事，歡遊洽宴多頒賜。嘗陪月夕竹宮齋，每返溫泉灞陵醉。星歲再周十二辰，爾來不語今為君。盛時忽去良可恨，一生坎壈何足雲。,
棕櫚蠅拂歌,韋應物,棕櫚為拂登君席，青蠅掩亂飛四壁。文如輕羅散如發，馬尾犛牛不能絜。柄出湘江之竹碧玉寒，上有織羅縈縷尋未絕。左揮右灑繁暑清，孤鬆一枝風有聲。麗人紈素可憐色，安能點白還為黑。,
樂燕行,韋應物,良辰且燕樂，樂往不再來。趙瑟正高張，音響清塵埃。一彈和妙謳，吹去繞瑤臺。豔雪凌空散，舞羅起徘徊。輝輝發眾顏，灼灼嘆令才。當喧既無寂，中飲亦停杯。華燈何遽升，馳景忽西頹。高節亦云立，安能滯不回。,
送宮人入道,韋應物,舍寵求仙畏色衰，辭天素面立天墀。金丹擬駐千年貌，寶鏡休勻八字眉。公主與收珠翠後，君王看戴角冠時。從來宮女皆相妒，說著瑤臺總淚垂。,
同長源歸南徐，寄子西、子烈、有道,韋應物,東洛何蕭條，相思邈遐路。策駕復誰遊，入門無與晤。還因送歸客，達此緘中素。屢暌心所歡，豈得顏如故。所歡不可暌，嚴霜晨悽悽。如彼萬里行，孤妾守空閨。臨觴一長嘆，素欲何時諧。,
同德精舍養疾，寄河南兵曹東廳掾,韋應物,逍遙東城隅，雙樹寒蔥茜。廣庭流華月，高閣凝餘霰。杜門非養素，抱疾阻良宴。孰謂無他人，思君歲雲變。官曹亮先忝，陳躅慚俊彥。豈知晨與夜，相代不相見。緘書問所如，酬藻當芬絢。,
使雲陽寄府曹,韋應物,夙駕祗府命，冒炎不遑息。百里次雲陽，閭閻問漂溺。上天屢愆氣，胡不均寸澤。仰瞻喬樹巔，見此洪流跡。良苗免湮沒，蔓草生宿昔。頹墉滿故墟，喜返將安宅。周旋涉塗潦，側峭緣溝脈。仁賢憂斯民，賤子甘所役。公堂眾君子，言笑思與覿。,
朝請後還邑，寄諸友生,韋應物,宰邑分甸服，夙駕朝上京。是時當暮春，休沐集友生。抗志青雲表，俱踐高世名。樽酒且歡樂，文翰亦縱橫。良遊昔所希，累宴夜復明。晨露含瑤琴，夕風殞素英。一旦遵歸路，伏軾出京城。誰言再念別，忽若千里行。閒閤寡喧訟，端居結幽情。況茲晝方永，展轉何由平。,
四禪精舍登覽悲舊，寄朝宗、巨川兄弟,韋應物,蕭散人事憂，迢遞古原行。春風日已暄，百草亦復生。躋閣謁金像，攀雲造禪扃。新景林際曙，雜花川上明。徂歲方緬邈，陳事尚縱橫。溫泉有佳氣，馳道指京城。攜手思故日，山河留恨情。存者邈難見，去者已冥冥。臨風一長慟，誰畏行路驚。,
張彭州前與緱氏馮少府各惠寄一篇，多故未答,韋應物,君昔掌文翰，西垣復石渠。朱衣乘白馬，輝光照里閭。餘時忝南省，接宴愧空虛。一別守茲郡，蹉跎歲再除。長懷關河表，永日簡牘餘。郡中有方塘，涼閣對紅蕖。金玉蒙遠貺，篇詠見吹噓。未答平生意，已沒九原居。秋風吹寢門，長慟涕漣如。覆視緘中字，奄為昔人書。髮鬢已雲白，交友日凋疏。馮生遠同恨，憔悴在田廬。,
東林精舍見故殿中鄭侍御題詩，追舊書情，涕,韋應物,仲月景氣佳，東林一登歷。中有故人詩，淒涼在高壁。精思長懸世，音容已歸寂。墨澤傳灑餘，磨滅親翰跡。平生忽如夢，百事皆成昔。結騎京華年，揮文篋笥積。朝廷重英彥，時輩分圭璧。永謝柏樑陪，獨闕金門籍。方嬰存歿感，豈暇林泉適。雨餘山景寒，風散花光夕。新知雖滿堂，故情誰能覿。唯當同時友，緘寄空悽戚。,
睢陽感懷,韋應物,豺虎犯天綱，昇平無內備。長驅陰山卒，略踐三河地。張侯本忠烈，濟世有深智。堅壁樑宋間，遠籌吳楚利。窮年方絕輸，鄰援皆攜貳。使者哭其庭，救兵終不至。重圍雖可越，藩翰諒難棄。飢喉待危巢，懸命中路墜。甘從鋒刃斃，莫奪堅貞志。宿將降賊庭，儒生獨全義。空城唯白骨，同往無賤貴。哀哉豈獨今，千載當歔欷。,
寄柳州韓司戶郎中,韋應物,達識與昧機，智殊跡同靜。於焉得攜手，屢賞清夜景。瀟灑陪高詠，從容羨華省。一逐風波遷，南登桂陽嶺。舊里門空掩，歡遊事皆屏。悵望城闕遙，幽居時序永。春風吹百卉，和煦變閭井。獨悶終日眠，篇書不復省。唯當望雨露，沾子荒遐境。,
新秋夜寄諸弟,韋應物,兩地俱秋夕，相望共星河。高梧一葉下，空齋歸思多。方用憂人瘼，況自抱微痾。無將別來近，顏鬢已蹉跎。,
寄職方劉郎中,韋應物,相聞二十載，不得展平生。一夕南宮遇，聊用寫中情。端服光朝次，群烈慕英聲。歸來坐粉闈，揮筆乃縱橫。始陪文翰遊，歡燕難久並。予因謬忝出，君為沉疾嬰。別離寒暑過，荏苒春草生。故園茲日隔，新禽池上鳴。郡中永無事，歸思徒自盈。,
秋夕西齋與僧神靜遊,韋應物,晨登西齋望，不覺至夕曛。正當秋夏交，原野起煙氛。坐聽涼飆舉，華月稍披雲。漠漠山猶隱，灩灩川始分。物幽夜更殊，境靜興彌臻。息機非傲世，於時乏嘉聞。究空自為理，況與釋子群。,
贈琮公,韋應物,山僧一相訪，吏案正盈前。出處似殊致，喧靜兩皆禪。暮春華池宴，清夜高齋眠。此道本無得，寧復有忘筌。,
再遊西山,韋應物,南譙古山郡，信是高人居。自嘆乏弘量，終朝親簿書。於時忽命駕，秋野正蕭疏。積逋誠待責，尋山亦有餘。測測石泉冷，曖曖煙谷虛。中有釋門子，種果結茅廬。出身厭名利，遇境即躊躇。守直雖多忤，視險方晏如。況將塵埃外，襟抱從此舒。,
遊開元精舍,韋應物,夏衣始輕體，遊步愛僧居。果園新雨後，香臺照日初。綠陰生晝靜，孤花表春餘。符竹方為累，形跡一來疏。,
慈恩精舍南池作,韋應物,清境豈雲遠，炎氛忽如遺。重門布綠陰，菡萏滿廣池。石發散清淺，林光動漣漪。緣崖摘紫房，扣檻集靈龜。浥浥餘露氣，馥馥幽襟披。積喧忻物曠，耽玩覺景馳。明晨復趨府，幽賞當反思。,
善福精舍秋夜遲諸君,韋應物,廣庭獨閒步，夜色方湛然。丹閣已排雲，皓月更高懸。繁露降秋節，蒼林鬱芊芊。仰觀天氣涼，高詠古人篇。撫己亮無庸，結交賴群賢。屬予翹思時，方子中夜眠。相去隔城闕，佳期屢徂遷。如何日夕待，見月三四圓。,
題從侄成緒西林精舍書齋,韋應物,棲身齒多暮，息心君獨少。慕謝始精文，依僧欲觀妙。冽泉前階注，清池北窗照。果藥雜芬敷，鬆筠疏蒨峭。屢躋幽人境，每肆芳辰眺。採慄玄猿窟，擷芝丹林嶠。紵衣豈寒御，蔬食非飢療。雖甘巷北單，豈塞青紫耀。郡有優賢榻，朝編貢士詔。欲同朱輪載，勿憚移文誚。,
同元錫題琅琊寺,韋應物,適從郡邑喧，又茲三伏熱。山中清景多，石罅寒泉潔。花香天界事，松竹人間別。殿分嵐嶺明，磴臨懸壑絕。昏旭窮陟降，幽顯盡披閱。嶔駭風雨區，寒知龍蛇穴。情虛澹泊生，境寂塵妄滅。經世豈非道，無為厭車轍。,
上東門會送李幼舉南遊徐方,韋應物,離弦既罷彈，樽酒亦已闌。聽我歌一曲，南徐在雲端。雲端雖雲邈，行路本非難。諸侯皆愛才，公子遠結歡。濟濟都門宴，將去覆盤桓。令姿何昂昂，良馬遠遊冠。意氣且為別，由來非所嘆。,
送洛陽韓丞東遊,韋應物,仙鳥何飄颻，綠衣翠為襟。顧我差池羽，咬咬懷好音。徘徊洛陽中，遊戲清川潯。神交不在結，歡愛自中心。駕言忽徂徵，雲路邈且深。朝遊尚同啄，夕息當異林。出餞宿東郊，列筵屬城陰。舉酒欲為樂，憂懷方沈沈。,
送鄭長源,韋應物,少年一相見，飛轡河洛間。歡遊不知罷，中路忽言還。泠泠鵾弦哀，悄悄冬夜閒。丈夫雖耿介，遠別多苦顏。君行拜高堂，速駕難久攀。雞鳴儔侶發，朔雪滿河關。須臾在今夕，樽酌且迴圈。,
郊居言志,韋應物,負暄衡門下，望雲歸遠山。但要尊中物，餘事豈相關。交無是非責，且得任疏頑。日夕臨清澗，逍遙思慮閒。出去唯空屋，弊簀委窗間。何異林棲鳥，戀此復來還。世榮斯獨已，頹志亦何攀。唯當歲豐熟，閭里一歡顏。,
新理西齋,韋應物,方將氓訟理，久翳西齋居。草木無行次，閒暇一芟除。春陽土脈起，膏澤發生初。養條刊朽枿，護藥鋤穢蕪。稍稍覺林聳，歷歷忻竹疏。始見庭宇曠，頓令煩抱舒。茲焉即可愛，何必是吾廬。,
寄別李儋,韋應物,首戴惠文冠，心有決勝籌。翩翩四五騎，結束向幷州。名在相公幕，丘山恩未酬。妻子不及顧，親友安得留。宿昔同文翰，交分共綢繆。忽枉別離札，涕淚一交流。遠郡臥殘疾，涼氣滿西樓。想子臨長路，時當淮海秋。,
送丘員外還山,韋應物,長棲白雲表，暫訪高齋宿。還辭郡邑喧，歸泛松江淥。結茅隱蒼嶺，伐薪響深谷。同是山中人，不知往來躅。靈芝非庭草，遼鶴委池鶩。終當署里門，一表高陽族。,
送雲陽鄒儒立少府侍奉還京師,韋應物,建中即藩守，天寶為侍臣。歷觀兩都士，多閱諸侯人。鄒生乃後來，英俊亦罕倫。為文頗瑰麗，稟度自貞醇。甲科推令名，延閣播芳塵。再命趨王畿，請告奉慈親。一鍾信榮祿，可以展歡欣。昆弟俱時秀，長衢當自伸。聊從郡閣暇，美此時景新。方將極娛宴，已復及離晨。省署慚再入，江海綿十春。今日閶門路，握手子歸秦。,
送孫徵赴雲中,韋應物,黃驄少年舞雙戟，目視旁人皆辟易。百戰曾誇隴上兒，一身復作雲中客。寒風動地氣蒼芒，橫吹先悲出塞長。敲石軍中傳夜火，斧冰河畔汲朝漿。前鋒直指陰山外，虜騎紛紛翦應碎。匈奴破盡看君歸，金印酬功如斗大。第一百九十卷,
答馮魯秀才,韋應物,晨坐枉瓊藻，知子返中林。澹然山景晏，泉谷響幽禽。彷彿謝塵跡，逍遙舒道心。顧我腰間綬，端為華髮侵。簿書勞應對，篇翰曠不尋。薄田失鋤耨，生苗安可任。徒令慚所問，想望東山岑。,
夏冰歌,韋應物,出自玄泉杳杳之深井，汲在朱明赫赫之炎辰。九天含露未銷鑠，閶闔初開賜貴人。碎如墜瓊方截璐，粉壁生寒象筵布。玉壺紈扇亦玲瓏，座有麗人色俱素。咫尺炎涼變四時，出門焦灼君詎知。肥羊甘醴心悶悶，飲此瑩然何所思。當念闌干鑿者苦，臘月深井汗如雨。,
懷素友子西,韋應物,廣陌並遊騎，公堂接華襟。方歡遽見別，永日獨沉吟。階暝流暗駛，氣疏露已侵。層城湛深夜，片月生幽林。往款良未遂，來覿曠無音。恆當清觴宴，思子玉山岑。耿耿何以寫，密言空委心。,
池上懷王卿,韋應物,幽居捐世事，佳雨散園芳。入門靄已綠，水禽鳴春塘。重雲始成夕，忽霽尚殘陽。輕舟因風泛，郡閣望蒼蒼。私燕阻外好，臨歡一停觴。茲遊無時盡，旭日願相將。,
寄盧庾,韋應物,悠悠遠離別，分此歡會難。如何兩相近，反使心不安。亂髮思一櫛，垢衣思一浣。豈如望友生，對酒起長嘆。時節異京洛，孟冬天未寒。廣陵多車馬，日夕自遊盤。獨我何耿耿，非君誰為歡。,
經武功舊宅,韋應物,茲邑昔所遊，嘉會常在目。歷載俄二九，始往今來複。慼慼居人少，茫茫野田綠。風雨經舊墟，毀垣迷往躅。門臨川流駛，樹有羈雌宿。多累恆悲往，長年覺時速。欲去中復留，徘徊結心曲。,
春月觀省屬城，始憩東西林精舍,韋應物,因時省風俗，布惠迨高年。建隼出潯陽，整駕遊山川。白雲斂晴壑，群峰列遙天。嶔崎石門狀，杳靄香爐煙。榛荒屢罥掛，逼側殆覆顛。方臻釋氏廬，時物屢華妍。曇遠昔經始，於茲閟幽玄。東西竹林寺，灌注寒澗泉。人事既雲泯，歲月復已綿。殿宇餘丹紺，磴閣峭欹懸。佳士亦棲息，善身絕塵緣。今我蒙朝寄，教化敷裡釐。道妙苟為得，出處理無偏。心當同所尚，跡豈辭纏牽。,
往富平傷懷,韋應物,晨起凌嚴霜，慟哭臨素帷。駕言百里途，惻愴復何為。昨者仕公府，屬城常載馳。出門無所憂，返室亦熙熙。今者掩筠扉，但聞童稚悲。丈夫須出入，顧爾內無依。銜恨已酸骨，何況苦寒時。單車路蕭條，回首長逶遲。飄風忽截野，嘹唳雁起飛。昔時同往路，獨往今詎知。,
相和歌辭·相逢行,韋應物,二十登漢朝，英聲邁今古。適從東方來，又欲謁明主。猶酣新豐酒，尚帶灞陵雨。邂逅兩相逢，別來問寒暑。寧知白日晚，暫向花間語。忽聞長樂鍾，走馬東西去。,
出還,韋應物,昔出喜還家，今還獨傷意。入室掩無光，銜哀寫虛位。悽悽動幽幔，寂寂驚寒吹。幼女復何知，時來庭下戲。諮嗟日復老，錯莫身如寄。家人勸我餐，對案空垂淚。,
寄子西,韋應物,夏景已難度，懷賢思方續。喬樹落疏陰，微風散煩燠。傷離枉芳札，忻遂見心曲。藍上舍已成，田家雨新足。託鄰素多欲，殘帙猶見束。日夕上高齋，但望東原綠。,
除日,韋應物,思懷耿如昨，季月已雲暮。忽驚年復新，獨恨人成故。冰池始泮綠，梅援還飄素。淑景方轉延，朝朝自難度。,
獨遊西齋，寄崔主簿,韋應物,同心忽已別，昨事方成昔。幽徑還獨尋，綠苔見行跡。秋齋正蕭散，煙水易昏夕。憂來結幾重，非君不可釋。,
林園晚霽,韋應物,雨歇見青山，落日照林園。山多煙鳥亂，林清風景翻。提攜唯子弟，蕭散在琴言。同遊不同意，耿耿獨傷魂。寂寞鍾已盡，如何還入門。,
西郊養疾，聞暢校書有新什見贈，久佇不至，,韋應物,養病愜清夏，郊園敷卉木。窗夕含澗涼，雨餘愛筠綠。披懷始高詠，對琴轉幽獨。仰子游群英，吐詞如蘭馥。還聞枉嘉藻，佇望延昏旭。唯見草青青，閉戶灃水曲。,
灃上寄幼遐,韋應物,寂寞到城闕，惆悵返柴荊。端居無所為，念子遠徂徵。夏晝人已息，我懷獨未寧。忽從東齋起，兀兀尋澗行。罥掛叢榛密，披玩孤花明。曠然西南望，一極山水情。周覽同遊處，逾恨阻音形。壯圖非旦夕，君子勤令名。勿復久留燕，蹉跎在北京。,
雜曲歌辭·宮中調笑,韋應物,胡馬，胡馬，遠放燕支山下。咆沙咆雪獨嘶，東望西望路迷。迷路，迷路，邊草無窮日暮。河漢，河漢，曉掛秋城漫漫。愁人起望相思，江南塞北別離。離別，離別，河漢雖同路絕。,
寄令狐侍郎,韋應物,三山有瓊樹，霜雪色逾新。始自風塵交，中結綢繆姻。西掖方掌誥，南宮復司春。夕燕華池月，朝奉玉階塵。眾寶歸和氏，吹噓多俊人。群公共然諾，聲問邁時倫。孤鴻既高舉，燕雀在荊榛。翔集且不同，豈不欲殷勤。一旦遷南郡，江湖渺無垠。寵辱良未定，君子豈緇磷。寒暑已推斥，別離生苦辛。非將會面目，書札何由申。,
寄大梁諸友,韋應物,分竹守南譙，弭節過樑池。雄都眾君子，出餞擁河湄。燕謔始雲洽，方舟已解維。一為風水便，但見山川馳。昨日次睢陽，今夕宿符離。雲樹愴重疊，煙波念還期。相敦在勤事，海內方勞師。,
陪王卿郎中游南池,韋應物,鵷鴻俱失侶，同為此地遊。露浥荷花氣，風散柳園秋。菸草凝衰嶼，星漢泛歸流。林高初上月，塘深未轉舟。清言屢往復，華樽始獻酬。終憶秦川賞，端坐起離憂。,
南園陪王卿遊矚,韋應物,形跡雖拘檢，世事澹無心。郡中多山水，日夕聽幽禽。幾閣文墨暇，園林春景深。雜花芳意散，綠池暮色沉。君子有高躅，相攜在幽尋。一酌何為貴，可以寫沖襟。,
遊西山,韋應物,時事方擾擾，幽賞獨悠悠。弄泉朝涉澗，採石夜歸州。揮翰題蒼峭，下馬歷嵌丘。所愛唯山水，到此即淹留。,
秋景詣琅琊精舍,韋應物,屢訪塵外跡，未窮幽賞情。高秋天景遠，始見山水清。上陟巖殿憩，暮看雲壑平。蒼茫寒色起，迢遞晚鐘鳴。意有清夜戀，身為符守嬰。悟言緇衣子，蕭灑中林行。,
雨夜宿清都觀,韋應物,靈飆動閶闔，微雨灑瑤林。復此新秋夜，高閣正沉沉。曠歲恨殊跡，茲夕一披襟。洞戶含涼氣，網軒構層陰。況自展良友，芳樽遂盈斟。適悟委前妄，清言怡道心。豈戀腰間綬，如彼籠中禽。,
簡寂觀西澗瀑布下作,韋應物,淙流絕壁散，虛煙翠澗深。叢際松風起，飄來灑塵襟。窺蘿玩猿鳥，解組傲雲林。茶果邀真侶，觴酌洽同心。曠歲懷茲賞，行春始重尋。聊將橫吹笛，一寫山水音。,
遊南齋,韋應物,池上鳴佳禽，僧齋日幽寂。高林晚露清，紅藥無人摘。春水不生煙，荒岡筠翳石。不應朝夕遊，良為蹉跎客。,
餞雍聿之潞州謁李中丞,韋應物,鬱郁雨相遇，出門草青青。酒酣拔劍舞，慷慨送子行。驅馬涉大河，日暮懷洛京。前登太行路，志士亦未平。薄遊五府都，高步振英聲。主人才且賢，重士百金輕。絲竹促飛觴，夜宴達晨星。娛樂易淹暮，諒在執高情。,
送李儋,韋應物,別離何從生，乃在親愛中。反念行路子，拂衣自西東。日昃不留宴，嚴車出崇墉。行遊非所樂，端憂道未通。春野百卉發，清川思無窮。芳時坐離散，世事誰可同。歸當掩重關，默默想音容。,
郡內閒居,韋應物,棲息絕塵侶，孱鈍得自怡。腰懸竹使符，心與廬山緇。永日一酣寢，起坐兀無思。長廊獨看雨，眾藥發幽姿。今夕已雲罷，明晨復如斯。何事能為累，寵辱豈要辭。,
宴別幼遐與君貺兄弟,韋應物,乖闕意方弭，安知忽來翔。累日重歡宴，一旦復離傷。置酒慰茲夕，秉燭坐華堂。契闊未及展，晨星出東方。徵人慘已辭，車馬儼成裝。我懷自無歡，原野滿春光。群水含時澤，野雉鳴朝陽。平生有壯志，不覺淚沾裳。況自守空宇，日夕但彷徨。,
謝櫟陽令歸西郊，贈別諸友生,韋應物,結髮仕州縣，蹉跎在文墨。徒有排雲心，何由生羽翼。幸遭明盛日，萬物蒙生植。獨此抱微痾，頹然謝斯職。世道方荏苒，郊園思偃息。為歡日已延，君子情未極。馳觴忽雲晏，高論良難測。遊步清都宮，迎風嘉樹側。晨起西郊道，原野分黍稷。自樂陶唐人，服勤在微力。佇君列丹陛，出處兩為得。,
送雷監赴闕庭,韋應物,才大無不備，出入為時須。雄藩精理行，祕府擢文儒。詔書忽已至，焉得久踟躕。方舟趁朝謁，觀者盈路衢。廣筵列眾賓，送爵無停迂。攀餞誠愴恨，賀榮且歡娛。長陪柏樑宴，日向丹墀趨。時方重右職，蹉跎獨海隅。,
酬盧嵩秋夜見寄五韻,韋應物,喬木生夜涼，月華滿前墀。去君咫尺地，勞君千里思。素秉棲遁志，況貽招隱詩。坐見林木榮，願赴滄洲期。何能待歲晏，攜手當此時。,
述園鹿,韋應物,野性本難畜，玩習亦逾年。麑班始力直，麚角已蒼然。仰首嚼園柳，俯身飲清泉。見人若閒暇，蹶起忽低騫。茲獸有高貌，凡類寧比肩。不得遊山澤，跼促誠可憐。,
酬元偉過洛陽夜燕,韋應物,三載寄關東，所歡皆遠違。思懷方耿耿，忽得觀容輝。親燕在良夜，歡攜闢中闈。問我猶杜門，不能奮高飛。明燈照四隅，炎炭正可依。清觴雖雲酌，所愧乏珍肥。晨裝復當行，寥落星已稀。何以慰心曲，佇子西還歸。,
鳶奪巢,韋應物,野鵲野鵲巢林梢，鴟鳶恃力奪鵲巢。吞鵲之肝啄鵲腦，竊食偷居還自保。鳳凰五色百鳥尊，知鳶為害何不言。霜鸇野鷂得殘肉，同啄羶腥不肯逐。可憐百鳥紛縱橫，雖有深林何處宿。,
鼙鼓行,韋應物,淮海生雲暮慘澹，廣陵城頭鼙鼓暗，寒聲坎坎風動邊。忽似孤城萬里絕，四望無人煙。又如虜騎截遼水，胡馬不食仰朔天。座中亦有燕趙士，聞鼙不語客心死。何況鰥孤火絕無晨炊，獨婦夜泣官有期。,
馬明生遇神女歌,韋應物,學仙貴功亦貴精，神女變化感馬生。石壁千尋啟雙檢，中有玉堂鋪玉簟。立之一隅不與言，玉體安隱三日眠。馬生一立心轉堅，知其丹白蒙哀憐。安期先生來起居，請示金鐺玉佩天皇書。神女呵責不合見，仙子謝過手足戰。大瓜玄棗冷如冰，海上摘來朝霞凝。賜仙復坐對食訖，頷之使去隨煙升。乃言馬生合不死，少姑教敕令付爾。安期再拜將生出，一授素書天地畢。,
寶觀主白鴝鵒歌,韋應物,鴝鵒鴝鵒，眾皆如漆，爾獨如玉。鴝之鵒之，眾皆蓬蒿下，爾自三山來。三山處子下人間，綽約不妝冰雪顏。仙鳥隨飛來掌上。來掌上，時拂拭。人心鳥意自無猜，玉指霜毛本同色。有時一去凌蒼蒼，朝遊汗漫暮玉堂。巫峽雨中飛暫溼，杏花林裡過來香。日夕依仁全羽翼，空欲銜環非報德。豈不及阿母之家青鳥兒，漢宮來往傳訊息。,
寇季膺古刀歌,韋應物,古刀寒鋒青槭槭，少年交結平陵客。求之時代不可知，千痕萬穴如星離。重疊泥沙更剝落，縱橫鱗甲相參差。古物有靈知所適，貂裘拂之橫廣席。陰森白日掩雲虹，錯落池光動金碧。知君寶此誇絕代，求之不得心常愛。厭見今時繞指柔，片鋒折刃猶堪佩。高山成谷蒼海填，英豪埋沒誰所捐。吳鉤斷馬不知處，幾度煙塵今獨全。夜光投人人不畏，知君獨識精靈器。酬恩結思心自知，死生好惡不相棄。白虎司秋金氣清，高天寥落雲崢嶸。月肅風悽古堂淨，精芒切切如有聲。何不跨蓬萊，斬長鯨。世人所好殊遼闊，千金買鉛徒一割。,
凌霧行,韋應物,秋城海霧重，職事凌晨出。浩浩合元天，溶溶迷朗日。才看含鬢白，稍視沾衣密。道騎全不分，郊樹都如失。霏微誤噓吸，膚腠生寒慄。歸當飲一杯，庶用蠲斯疾。,
效陶彭澤,韋應物,霜露悴百草，時菊獨妍華。物性有如此，寒暑其奈何。掇英泛濁醪，日入會田家。盡醉茅檐下，一生豈在多。,
奉和聖制重陽日賜宴,韋應物,聖心憂萬國，端居在穆清。玄功緻海晏，錫宴表文明。恩屬重陽節，雨應此時晴。寒菊生池苑，高樹出宮城。捧藻千官處，垂戒百王程。復睹開元日，臣愚獻頌聲。,
虞獲子鹿,韋應物,虞獲子鹿，畜之城陬。園有美草，池有清流。但見蹶蹶，亦聞呦呦。誰知其思，巖谷雲遊。,
和吳舍人早春歸沐西亭言志,韋應物,曉漏戒中禁，清香肅朝衣。一門雙掌誥，伯侍仲言歸。亭高性情曠，職密交遊稀。賦詩樂無事，解帶偃南扉。陽春美時澤，旭霽望山暉。幽禽響未轉，東原綠猶微。名雖列仙爵，心已遣塵機。即事同巖隱，聖渥良難違。,
答故人見諭,韋應物,素寡名利心，自非周圓器。徒以歲月資，屢蒙藩條寄。時風重書札，物情敦貨遺。機杼十縑單，慵疏百函愧。常負交親責，且為一官累。況本濩落人，歸無置錐地。省己已知非，枉書見深致。雖欲效區區，何由枉其志。,
冬夜宿司空曙野居，因寄酬贈,韋應物,南北與山鄰，蓬庵庇一身。繁霜疑有雪，荒草似無人。遂性在耕稼，所交唯賤貧。何掾張椽傲，每重德璋親。,
月晦憶去年與親友曲水遊宴,韋應物,晦賞念前歲，京國結良儔。騎出宣平裡，飲對曲池流。今朝隔天末，空園傷獨遊。雨歇林光變，塘綠鳥聲幽。凋氓積逋稅，華鬢集新秋。誰言戀虎符，終當還舊丘。,
經函谷關,韋應物,洪河絕山根，單軌出其側。萬古為要樞，往來何時息。秦皇既恃險，海內被吞食。及嗣同覆顛，咽喉莫能塞。炎靈詎西駕，婁子非經國。徒欲扼諸侯，不知恢至德。聖朝及天寶，豺虎起東北。下沉戰死魂，上結窮冤色。古今雖共守，成敗良可識。藩屏無俊賢，金湯獨何力。馳車一登眺，感慨中自惻。,
往雲門郊居途經迴流作,韋應物,茲晨乃休暇，適往田家廬。原谷徑途澀，春陽草木敷。才遵板橋曲，復此清澗紆。崩壑方見射，迴流忽已舒。明滅泛孤景，杳靄含夕虛。無將為邑志，一酌澄波餘。,
經少林精舍，寄都邑親友,韋應物,息駕依松嶺，高閣一攀緣。前瞻路已窮，既詣喜更延。出巘聽萬籟，入林濯幽泉。鳴鐘生道心，暮磬空雲煙。獨往雖暫適，多累終見牽。方思結茅地，歸息期暮年。,
乘月過西郊渡,韋應物,遠山含紫氛，春野靄雲暮。值此歸時月，留連西澗渡。謬當文墨會，得與群英遇。賞逐亂流翻，心將清景悟。行車儼未轉，芳草空盈步。已舉候亭火，猶愛村原樹。還當守故扃，悵恨秉幽素。,
同德寺雨後，寄元侍御、李博士,韋應物,川上風雨來，須臾滿城闕。岧嶢青蓮界，蕭條孤興發。前山遽已淨，陰靄夜來歇。喬木生夏涼，流雲吐華月。嚴城自有限，一水非難越。相望曙河遠，高齋坐超忽。,
自蒲塘驛回駕經歷山水,韋應物,館宿風雨滯，始晴行蓋轉。潯陽山水多，草木俱紛衍。崎嶇緣碧澗，蒼翠踐苔蘚。高樹夾潺湲，崩石橫陰巘。野杏依寒拆，餘雲冒嵐淺。性愜形豈勞，境殊路遺緬。憶昔終南下，佳遊亦屢展。時禽下流暮，紛思何由遣。,
山行積雨，歸途始霽,韋應物,攬轡窮登降，陰雨遘二旬。但見白雲合，不睹巖中春。急澗豈易揭，峻途良難遵。深林猿聲冷，沮洳虎跡新。始霽昇陽景，山水閱清晨。雜花積如霧，百卉萋已陳。鳴騶屢驤首，歸路自忻忻。,
閒居贈友,韋應物,補吏多下遷，罷歸聊自度。園廬既蕪沒，煙景空澹泊。閒居養痾瘵，守素甘葵藿。顏鬢日衰耗，冠帶亦寥落。青苔已生路，綠筠始分籜。夕氣下遙陰，微風動疏薄。草玄良見誚，杜門無請託。非君好事者，誰來顧寂寞。,
寺居獨夜，寄崔主簿,韋應物,幽人寂不寐，木葉紛紛落。寒雨暗深更，流螢度高閣。坐使青燈曉，還傷夏衣薄。寧知歲方晏，離居更蕭索。,
善福精舍示諸生,韋應物,湛湛嘉樹陰，清露夜景沉。悄然群物寂，高閣似陰岑。方以玄默處，豈為名跡侵。法妙不知歸，獨此抱沖襟。齋舍無餘物，陶器與單衾。諸生時列坐，共愛風滿林。,
寓居灃上精舍，寄於、張二舍人,韋應物,萬木叢雲出香閣，西連碧澗竹林園。高齋猶宿遠山曙，微霰下庭寒雀喧。道心淡泊對流水，生事蕭疏空掩門。時憶故交那得見，曉排閶闔奉明恩。,
還闕首途，寄精舍親友,韋應物,休沐日雲滿，衝然將罷觀。嚴車候門側，晨起正朝冠。山澤含餘雨，川澗注驚湍。攬轡遵東路，回首一長嘆。居人已不見，高閣在林端。,
京師叛亂寄諸弟,韋應物,弱冠遭世難，二紀猶未平。羈離官遠郡，虎豹滿西京。上懷犬馬戀，下有骨肉情。歸去在何時，流淚忽沾纓。憂來上北樓，左右但軍營。函谷行人絕，淮南春草生。鳥鳴野田間，思憶故園行。何當四海晏，甘與齊民耕。,
簡郡中諸生,韋應物,守郡臥秋閣，四面盡荒山。此時聽夜雨，孤燈照窗間。藥園日蕪沒，書帷長自閒。惟當上客至，論詩一解顏。,
與盧陟同遊永定寺北池僧齋,韋應物,密竹行已遠，子規啼更深。綠池芳草氣，閒齋春樹陰。晴蝶飄蘭徑，遊蜂繞花心。不遇君攜手，誰復此幽尋。,
同韓郎中閒庭南望秋景,韋應物,朝下抱餘素，地高心本閒。如何趨府客，罷秩見秋山。疏樹共寒意，遊禽同暮還。因君悟清景，西望一開顏。,
精舍納涼,韋應物,山景寂已晦，野寺變蒼蒼。夕風吹高殿，露葉散林光。清鍾始戒夜，幽禽尚歸翔。誰復掩扉臥，不詠南軒涼。,
至西峰蘭若受田婦饋,韋應物,攀崖復緣澗，遂造幽人居。鳥鳴泉谷暖，土起萌甲舒。聊登石樓憩，下玩潭中魚。田婦有嘉獻，潑撒新歲餘。常怪投錢飲，事與賢達疏。今我何為答，鰥寡慾焉如。,
遊琅琊山寺,韋應物,受命恤人隱，茲遊久未遑。鳴騶響幽澗，前旌耀崇岡。青冥臺砌寒，綠縟草木香。填壑躋花界，疊石構雲房。經制隨巖轉，繚繞豈定方。新泉洩陰壁，高蘿蔭綠塘。攀林一棲止，飲水得清涼。物累誠可遣，疲氓終未忘。還歸坐郡閣，但見山蒼蒼。,
夏景園廬,韋應物,群木晝陰靜，北窗涼氣多。閒居逾時節，夏雲已嵯峨。搴葉愛繁綠，緣澗弄驚波。豈為論夙志，對此青山阿。,
題鄭弘憲侍御遺愛草堂,韋應物,居士近依僧，青山結茅屋。疏鬆映嵐晚，春池含苔綠。繁華冒陽嶺，新禽響幽谷。長嘯攀喬林，慕茲高世躅。,
縣齋,韋應物,仲春時景好，草木漸舒榮。公門且無事，微雨園林清。決決水泉動，忻忻眾鳥鳴。閒齋始延矚，東作興庶氓。即事玩文墨，抱衝披道經。於焉日淡泊，徒使芳尊盈。,
休暇東齋,韋應物,由來束帶士，請謁無朝暮。公暇及私身，何能獨閒步。摘葉愛芳在，捫竹憐粉汙。岸幘偃東齋，夏天清曉露。懷仙閱真誥，貽友題幽素。榮達頗知疏，恬然自成度。綠苔日已滿，幽寂誰來顧。,
夏景端居即事,韋應物,北齋有涼氣，嘉樹對層城。重門永日掩，清池夏雲生。遇此庭訟簡，始聞蟬初鳴。逾懷故園愴，默默以緘情。,
送黎六郎赴陽翟少府,韋應物,試吏向嵩陽，春山躑躅芳。腰垂新綬色，衣滿舊芸香。喬樹別時綠，客程關外長。只應傳善政，日夕慰高堂。,
送開封盧少府,韋應物,雄藩車馬地，作尉有光輝。滿席賓常侍，闐街燭夜歸。關河征旆遠，煙樹夕陽微。到處無留滯，梁園花欲稀。,
送汾城王主簿,韋應物,少年初帶印，汾上又經過。芳草歸時遍，情人故郡多。禁鍾春雨細，宮樹野煙和。相望東橋別，微風起夕波。,
奉送從兄宰晉陵,韋應物,東郊暮草歇，千里夏雲生。立馬愁將夕，看山獨送行。依微吳苑樹，迢遞晉陵城。慰此斷行別，邑人多頌聲。,
送宣州周錄事,韋應物,清時重儒士，糾郡屬伊人。薄遊長安中，始得一交親。英豪若雲集，餞別塞城闉。高駕臨長路，日夕起風塵。方念清宵宴，已度芳林春。從茲一分手，緬邈吳與秦。但睹年運駛，安知後會因。唯當存令德，可以解悁勤。,
送郗詹事,韋應物,聖朝列群彥，穆穆佐休明。君子獨知止，懸車守國程。忠良信舊德，文學播英聲。既獲天爵美，況將齒位並。書奏蒙省察，命駕乃東征。皇恩賜印綬，歸為田裡榮。朝野同稱歎，園綺鬱齊名。長衢軒蓋集，飲餞出西京。時屬春陽節，草木已含英。洛川當盛宴，斯焉為達生。,
送蘇評事,韋應物,季弟仕譙都，元兄坐蘭省。言訪始忻忻，念離當耿耿。嵯峨夏雲起，迢遞山川永。登高望去塵，紛思終難整。,
送陸侍御還越,韋應物,居藩久不樂，遇子聊一欣。英聲頗籍甚，交闢乃時珍。繡衣過舊裡，驄馬輝四鄰。敬恭尊郡守，箋簡具州民。謬忝誠所愧，思懷方見申。置榻宿清夜，加籩宴良辰。遵途還盛府，行舫繞長津。自有賢方伯，得此文翰賓。,
花徑,韋應物,山花夾徑幽，古甃生苔澀。胡床理事餘，玉琴承露溼。朝與詩人賞，夜攜禪客入。自是塵外蹤，無令吏趨急。,
送劉評事,韋應物,聲華滿京洛，藻翰發陽春。未遂鵷鴻舉，尚為江海賓。吳中高宴罷，西上一遊秦。已想函關道，遊子冒風塵。丈夫豈恨別，一酌且歡忻。,
西塞山,韋應物,勢從千里奔，直入江中斷。嵐橫秋塞雄，地束驚流滿。,
任洛陽丞，答前長安田少府問,韋應物,相逢且對酒，相問欲何如。數歲猶卑吏，家人笑著書。告歸應未得，榮宦又知疏。日日生春草，空令憶舊居。,
答李浣三首,韋應物,孤客逢春暮，緘情寄舊遊。海隅人使遠，書到洛陽秋。馬卿猶有壁，漁父自無家。想子今何處，扁舟隱荻花。林中觀易罷，溪上對鷗閒。楚俗饒辭客，何人最往還。,
橫吹曲辭·長安道,韋應物,漢家宮殿含雲煙，兩宮十里相連延。晨霞出沒弄丹闕，春雨依微自甘泉。春雨依微春尚早，長安貴遊愛芳草。寶馬橫來下建章，香車卻轉避馳道。貴遊誰最貴，衛霍世難比。何能蒙主恩，幸遇邊塵起。歸來甲第拱皇居，朱門峨峨臨九衢。中有流蘇合歡之寶帳，一百二十鳳凰羅列含明珠。下有錦鋪翠被之粲爛，博山吐香五雲散。麗人綺閣情飄颻，頭上鴛釵雙翠翹。低鬟曳袖回春雪，聚黛一聲愁碧霄。山珍海錯棄藩籬，烹犢炰羔如折葵。既請列侯封部曲，還將金印授廬兒。歡榮若此何所苦，但苦白日西南馳。,
易言,韋應物,洪爐熾炭燎一毛，大鼎炊湯沃殘雪。疾影隨形不覺至，千鈞引縷不知絕。未若同心言，一言和同解千結。,
與友生野飲效陶體,韋應物,攜酒花林下，前有千載墳。於時不共酌，奈此泉下人。始自玩芳物，行當念徂春。聊舒遠世蹤，坐望還山雲。且遂一歡笑，焉知賤與貧。,
陪王郎中尋孔徵君,韋應物,俗吏閒居少，同人會面難。偶隨香署客，來訪竹林歡。暮館花微落，春城雨暫寒。甕間聊共酌，莫使宦情闌。,
移疾會詩客元生與釋子法朗，因貽諸祠曹,韋應物,對此嘉樹林，獨有慼慼顏。抱瘵知曠職，淹旬非樂閒。釋子來問訊，詩人亦扣關。道同意暫遣，客散疾徐還。園徑自幽靜，玄蟬噪其間。高窗瞰遠郊，暮色起秋山。英曹幸休暇，悢悢心所攀。,
有所思,韋應物,借問堤上柳，青青為誰春。空遊昨日地，不見昨日人。繚繞萬家井，往來車馬塵。莫道無相識，要非心所親。,
夏夜憶盧嵩,韋應物,靄靄高館暮，開軒滌煩襟。不知湘雨來，瀟灑在幽林。炎月得涼夜，芳樽誰與斟。故人南北居，累月間徽音。人生無閒日，歡會當在今。反側候天旦，層城苦沉沉。,
發廣陵留上家兄，兼寄上長沙,韋應物,將違安可懷，宿戀復一方。家貧無舊業，薄宦各飄颺。執板身有屬，淹時心恐惶。拜言不得留，聲結淚滿裳。漾漾動行舫，亭亭遠相望。離晨苦須臾，獨往道路長。蕭條風雨過，得此海氣涼。感秋意已違，況自結中腸。推道固當遣，及情豈所忘。何時共還歸，舉翼鳴春陽。,
晚歸灃川,韋應物,凌霧朝閶闔，落日返清川。簪組方暫解，臨水一翛然。昆弟忻來集，童稚滿眼前。適意在無事，攜手望秋田。南嶺橫爽氣，高林繞遙阡。野廬不鋤理，翳翳起荒煙。名秩斯逾分，廉退愧不全。已想平門路，晨騎復言旋。,
嘆楊花,韋應物,空濛不自定，況值暄風度。舊賞逐流年，新愁忽盈素。才縈下苑曲，稍滿東城路。人意有悲歡，時芳獨如故。,
閒齋對雨,韋應物,幽獨自盈抱，陰淡亦連朝。空齋對高樹，疏雨共蕭條。巢燕翻泥溼，蕙花依砌消。端居念往事，倏忽苦驚飆。,
開元觀懷舊，寄李二、韓二、裴四兼呈崔郎中,韋應物,宿昔清都燕，分散各西東。車馬行跡在，霜雪竹林空。方軫故物念，誰復一樽同。聊披道書暇，還此聽松風。,
三月三日寄諸弟兼懷崔都水,韋應物,暮節看已謝，茲晨愈可惜。風澹意傷春，池寒花斂夕。對酒始依依，懷人還的的。誰當曲水行，相思尋舊跡。,
郡齋贈王卿,韋應物,無術謬稱簡，素餐空自嗟。秋齋雨成滯，山藥寒始華。濩落人皆笑，幽獨歲逾賒。唯君出塵意，賞愛似山家。,
再遊西郊渡,韋應物,水曲一追遊，遊人重懷戀。嬋娟昨夜月，還向波中見。驚禽棲不定，流芳寒未遍。攜手更何時，佇看花似霰。,
簡恆璨,韋應物,室虛多涼氣，天高屬秋時。空庭夜風雨，草木曉離披。簡書日雲曠，文墨誰復持。聊因遇澄靜，一與道人期。,
寄諸弟,韋應物,歲暮兵戈亂京國，帛書間道訪存亡。還信忽從天上落，唯知彼此淚千行。,
途中寄楊邈、裴緒，示褒子（永陽縣館中作）,韋應物,上宰領淮右，下國屬星馳。霧野騰曉騎，霜竿裂凍旗。蕭蕭陟連岡，莽莽望空陂。風截雁嘹唳，雲慘樹參差。高齋明月夜，中庭鬆桂姿。當睽一酌恨，況此兩旬期。,
寄裴處士,韋應物,春風駐遊騎，晚景澹山暉。一問清泠子，獨掩荒園扉。草木雨來長，里閭人到稀。方從廣陵宴，花落未言歸。,
神靜師院,韋應物,青苔幽巷遍，新林露氣微。經聲在深竹，高齋獨掩扉。憩樹愛嵐嶺，聽禽悅朝暉。方耽靜中趣，自與塵事違。,
道晏寺主院,韋應物,北鄰有幽竹，潛筠穿我廬。往來地已密，心樂道者居。殘花回往節，輕條蔭夏初。聞鍾北窗起，嘯傲永日餘。,
送張侍御祕書江左覲省,韋應物,莫嘆都門路，歸無駟馬車。繡衣猶在篋，芸閣已觀書。沃野收紅稻，長江釣白魚。晨餐亦可薦，名利慾何如。,
詠聲,韋應物,萬物自生聽，太空恆寂寥。還從靜中起，卻向靜中消。,
雜曲歌辭·三臺二首,韋應物,一年一年老去，明日後日花開。未報長安平定，萬國豈得銜杯。冰泮寒塘水綠，雨餘百草皆生。朝來衡門無事，晚下高齋有情。,
夜直省中,韋應物,河漢有秋意，南宮生早涼。玉漏殘杳杳，雲闕更蒼蒼。華燈發新焰，輕煙浮夕香。顧跡知為忝，束帶愧周行。,
送榆次林明府,韋應物,無嗟千里遠，亦是宰王畿。策馬雨中去，逢人關外稀。邑傳榆石在，路繞晉山微。別思方蕭索，新秋一葉飛。,
送別覃孝廉,韋應物,思親自當去，不第未蹉跎。家住青山下，門前芳草多。秭歸通遠徼，巫峽注驚波。州舉年年事，還期復幾何。,
曉坐西齋,韋應物,鼕鼕城鼓動，稍稍林鴉去。柳意不勝春，巖光已知曙。寢齋有單祶，靈藥為朝茹。盥漱忻景清，焚香澄神慮。公門自常事，道心寧易處。,
送槐廣落第歸揚州,韋應物,下第常稱屈，少年心獨輕。拜親歸海畔，似舅得詩名。晚對青山別，遙尋芳草行。還期應不遠，寒露溼蕪城。,
送姚孫還河中,韋應物,上國旅遊罷，故園生事微。風塵滿路起，行人何處歸。留思芳樹飲，惜別暮春暉。幾日投關郡，河山對掩扉。,
重送丘二十二還臨平山居,韋應物,歲中始再覯，方來又解攜。才留野艇語，已憶故山棲。幽澗人夜汲，深林鳥長啼。還持郡齋酒，慰子霜露悽。,
送崔叔清遊越,韋應物,忘茲適越意，愛我郡齋幽。野情豈好謁，詩興一相留。遠水帶寒樹，閶門望去舟。方伯憐文士，無為成滯遊。,
慈恩寺南池秋荷詠,韋應物,對殿含涼氣，裁規覆清沼。衰紅受露多，餘馥依人少。蕭蕭遠塵跡，颯颯凌秋曉。節謝客來稀，回塘方獨繞。,
山耕叟,韋應物,蕭蕭垂白髮，默默詎知情。獨放寒林燒，多尋虎跡行。暮歸何處宿，來此空山耕。,
假中枉盧二十二書亦稱臥疾，兼訝李二久不訪,韋應物,微官何事勞趨走，服藥閒眠養不才。花裡棋盤憎鳥汙，枕邊書卷訝風開。故人問訊緣同病，芳月相思阻一杯。應笑王戎成俗物，遙持麈尾獨徘徊。,
寄酬李博士永寧主簿叔廳見待,韋應物,解鞍先幾日，款曲見新詩。定向公堂醉，遙憐獨去時。葉沾寒雨落，鍾度遠山遲。晨策已雲整，當同林下期。,
萼綠華歌,韋應物,有一人兮升紫霞，書名玉牒兮萼綠華。仙容矯矯兮雜瑤珮，輕衣重重兮蒙絳紗。雲雨愁思兮望淮海，鼓吹蕭條兮駕龍車。世淫濁兮不可降，胡不來兮玉斧家。,
效何水部二首,韋應物,玉宇含清露，香籠散輕煙。應當結沉抱，難從茲夕眠。夕漏起遙恨，蟲響亂秋陰。反覆相思字，中有故人心。,
燕李錄事,韋應物,與君十五侍皇闈，曉拂爐煙上赤墀。花開漢苑經過處，雪下驪山沐浴時。近臣零落今猶在，仙駕飄颻不可期。此日相逢思舊日，一杯成喜亦成悲。,
路逢崔、元二侍御避馬見招，以詩見贈,韋應物,一臺稱二妙，歸路望行塵。俱是攀龍客，空為避馬人。見招翻跼蹐，相問良殷勤。日日吟趨府，彈冠豈有因。,
休暇日訪王侍御不遇,韋應物,九日驅馳一日閒，尋君不遇又空還。怪來詩思清人骨，門對寒流雪滿山。,
對韓少尹所贈硯有懷,韋應物,故人謫遐遠，留硯寵斯文。白水浮香墨，清池滿夏雲。念離心已永，感物思徒紛。未有桂陽使，裁書一報君。,
立夏日憶京師諸弟,韋應物,改序念芳辰，煩襟倦日永。夏木已成陰，公門晝恆靜。長風始飄閣，疊雲才吐嶺。坐想離居人，還當惜徂景。,
寄馮著,韋應物,春雷起萌蟄，土壤日已疏。胡能遭盛明，才俊伏里閭。偃仰遂真性，所求惟斗儲。披衣出茅屋，盥漱臨清渠。吾道亦自適，退身保玄虛。幸無職事牽，且覽案上書。親友各馳騖，誰當訪敝廬。思君在何夕，明月照廣除。,
始夏南園思舊裡,韋應物,夏首雲物變，雨餘草木繁。池荷初帖水，林花已掃園。縈叢蝶尚亂，依閣鳥猶喧。對此殘芳月，憶在漢陵原。,
悲紈扇,韋應物,非關秋節至，詎是恩情改。掩顰人已無，委篋涼空在。何言永不發，暗使銷光彩。,
至開化裡壽春公故宅,韋應物,寧知府中吏，故宅一徘徊。歷階存往敬，瞻位泣餘哀。廢井沒荒草，陰牖生綠苔。門前車馬散，非復昔時來。,
灃上對月，寄孔諫議,韋應物,思懷在雲闕，泊素守中林。出處雖殊跡，明月兩知心。,
秋夜南宮，寄灃上弟及諸生,韋應物,暝色起煙閣，沉抱積離憂。況茲風雨夜，蕭條梧葉秋。空宇感涼至，頹顏驚歲周。日夕遊闕下，山水憶同遊。,
閒居寄諸弟,韋應物,秋草生庭白露時，故園諸弟益相思。盡日高齋無一事，芭蕉葉上獨題詩。,
示全真元常（元常，趙氏生）,韋應物,餘辭郡符去，爾為外事牽。寧知風雪夜，復此對床眠。始話南池飲，更詠西樓篇。無將一會易，歲月坐推遷。,
詣西山深師,韋應物,曹溪舊弟子，何緣住此山。世有徵戰事，心將流水閒。掃林驅虎出，宴坐一林間。藩守寧為重，擁騎造雲關。,
和張舍人夜直中書，寄吏部劉員外,韋應物,西垣草詔罷，南宮憶上才。月臨蘭殿出，涼自鳳池來。鬆桂生丹禁，鴛鷺集雲臺。託身各有所，相望徒徘徊。,
詠露珠,韋應物,秋荷一滴露，清夜墜玄天。將來玉盤上，不定始知圓。,
送章八元秀才擢第往上都應制,韋應物,決勝文場戰已酣，行應辟命復才堪。旅食不辭遊闕下，春衣未換報江南。天邊宿鳥生歸思，關外晴山滿夕嵐。立馬欲從何處別，都門楊柳正毿毿。,
賦得鼎門，送盧耿赴任,韋應物,名因定鼎地，門對鑿龍山。水北樓臺近，城南車馬還。稍開芳野靜，欲掩暮鍾閒。去此無嗟屈，前賢尚抱關。,
郡中西齋,韋應物,似與塵境絕，蕭條齋舍秋。寒花獨經雨，山禽時到州。清觴養真氣，玉書示道流。豈將符守戀，幸已棲心幽。,
池上,韋應物,郡中臥病久，池上一來賒。榆柳飄枯葉，風雨倒橫查。,
難言,韋應物,掬土移山望山盡，投石填海望海滿。持索捕風幾時得，將刀斫水幾時斷。未若不相知，中心萬仞何由款。,
奉和張大夫戲示青山郎,韋應物,天生逸世姿，竹馬不曾騎。覽卷冰將釋，援毫露欲垂。金貂傳幾葉，玉樹長新枝。榮祿何妨早，甘羅亦小兒。,
酬閻員外陟,韋應物,寒夜阻良覿，叢竹想幽居。虎符予已誤，金丹子何如。宴集觀農暇，笙歌聽訟餘。雖蒙一言教，自愧道情疏。,
清明日憶諸弟,韋應物,冷食方多病，開襟一忻然。終令思故郡，煙火滿晴川。杏粥猶堪食，榆羹已稍煎。唯恨乖親燕，坐度此芳年。,
憶灃上幽居,韋應物,一來當復去，猶此厭樊籠。況我林棲子，朝服坐南宮。唯獨問啼鳥，還如灃水東。,
授衣還田裡,韋應物,公門懸甲令，浣濯遂其私。晨起懷愴恨，野田寒露時。氣收天地廣，風悽草木衰。山明始重疊，川淺更逶迤。煙火生閭里，禾黍積東菑。終然可樂業，時節一來斯。,
同德閣期元侍御、李博士不至，各投贈二首,韋應物,庭樹忽已暗，故人那不來。只因厭煩暑，永日坐霜臺。官榮多所繫，閒居亦愆期。高閣猶相望，青山欲暮時。,
過扶風精舍舊居，簡朝宗、巨川兄弟,韋應物,佛剎出高樹，晨光閭井中。年深念陳跡，迨此獨忡忡。零落逢故老，寂寥悲草蟲。舊宇多改構，幽篁延本叢。棲止事如昨，芳時去已空。佳人亦攜手，再往今不同。新文聊感舊，想子意無窮。,
悲故交,韋應物,白璧眾求瑕，素絲易成汙。萬里顛沛還，高堂已長暮。積憤方盈抱，纏哀忽逾度。念子從此終，黃泉竟誰訴。一為時事感，豈獨平生故。唯見荒丘原，野草塗朝露。,
晚出灃上，贈崔都水,韋應物,臨流一舒嘯，望山意轉延。隔林分落景，餘霞明遠川。首起趣東作，已看耘夏田。一從民里居，歲月再徂遷。昧質得全性，世名良自牽。行忻攜手歸，聊復飲酒眠。,
春日郊居，寄萬年吉少府中孚、三原少府偉、,韋應物,谷鳥時一囀，田園春雨餘。光風動林早，高窗照日初。獨飲澗中水，吟詠老氏書。城闕應多事，誰憶此閒居。,
冬至夜寄京師諸弟兼懷崔都水,韋應物,理郡無異政，所憂在素餐。徒令去京國，羈旅當歲寒。子月生一氣，陽景極南端。已懷時節感，更抱別離酸。私燕席雲罷，還齋夜方闌。邃幕沉空宇，孤燈照床單。應同茲夕念，寧忘故歲歡。川途恍悠邈，涕下一闌干。,
寒食日寄諸弟,韋應物,禁火曖佳辰，念離獨傷抱。見此野田花，心思杜陵道。聯騎定何時，予今顏已老。,
園亭覽物,韋應物,積雨時物變，夏綠滿園新。殘花已落實，高筍半成筠。守此幽棲地，自是忘機人。,
行寬禪師院,韋應物,北望極長廊，斜扉映叢竹。亭午一來尋，院幽僧亦獨。唯聞山鳥啼，愛此林下宿。,
藍嶺精舍,韋應物,石壁精舍高，排雲聊直上。佳遊愜始願，忘險得前賞。崖傾景方晦，谷轉川如掌。綠林含蕭條，飛閣起弘敞。道人上方至，清夜還獨往。日落群山陰，天秋百泉響。所嗟累已成，安得長偃仰。,
澄秀上座院,韋應物,繚繞西南隅，鳥聲轉幽靜。秀公今不在，獨禮高僧影。林下器未收，何人適煮茗。,
送元倉曹歸廣陵,韋應物,官閒得去住，告別戀音徽。舊國應無業，他鄉到是歸。楚山明月滿，淮甸夜鍾微。何處孤舟泊，遙遙心曲違。,
喜於廣陵拜覲家兄奉送發還池州,韋應物,青青連枝樹，苒苒久別離。客遊廣陵中，俱到若有期。俯仰敘存歿，哀腸發酸悲。收情且為歡，累日不知飢。夙駕多所迫，復當還歸池。長安三千里，歲晏獨何為。南出登閶門，驚飆左右吹。所別諒非遠，要令心不怡。,
送顏司議使蜀訪圖書,韋應物,軺駕一封急，蜀門千嶺曛。詎分江轉字，但見路緣雲。山館夜聽雨，秋猿獨叫群。無為久留滯，聖主待遺文。,
答李瀚,韋應物,林中觀易罷，溪上對鷗閒。楚俗饒詞客，何人最往還。,
煙際鍾,韋應物,隱隱起何處，迢迢送落暉。蒼茫隨思遠，蕭散逐煙微。秋野寂雲晦，望山僧獨歸。,
酬豆盧倉曹題庫壁見示,韋應物,掾局勞才子，新詩動洛川。運籌知決勝，聚米似論邊。宴罷常分騎，晨趨又比肩。莫嗟年鬢改，郎署定推先。,
酬李儋,韋應物,開門臨廣陌，旭旦車駕喧。不見同心友，徘徊憂且煩。都城二十里，居在艮與坤。人生所各務，乖闊累朝昏。湛湛樽中酒，青青芳樹園。緘情未及發，先此枉璵璠。邁世超高躅，尋流得真源。明當策疲馬，與子同笑言。,
仙人祠,韋應物,蒼岑古仙子，清廟閟華容。千載去寥廓，白雲遺舊蹤。歸來灞陵上，猶見最高峰。,
燕銜泥,韋應物,"銜泥燕，聲嘍嘍，尾涎涎。秋去何所歸，春來複相見,豈不解決絕高飛碧雲裡，何為地上銜泥滓。銜泥雖賤意有營，樑朝日巢欲成。不見百鳥畏人林野宿，翻遭網羅俎其肉，未若銜泥入華屋。燕銜泥，百鳥之智莫與齊。",
信州錄事參軍常曾古鼎歌,韋應物,三年糾一郡，獨飲寒泉井。江南鑄器多鑄銀，罷官無物唯古鼎。雕螭刻篆相錯盤，地中歲久青苔寒。左對蒼山右流水，雲有古來葛仙子。葛仙埋之何不還，耕者鎗然得其間。持示世人不知寶，勸君煉丹就壽考。,
將發楚州，經寶應縣，訪李二，忽於州館相遇,韋應物,孤舟欲夜發，只為訪情人。此地忽相遇，留連意更新。停杯嗟別久，對月言家貧。一問臨邛令，如何待上賓。,
暮相思,韋應物,朝出自不還，暮歸花盡發。豈無終日會，惜此花間月。空館忽相思，微鍾坐來歇。,
寄洪州幕府盧二十一侍御（自南昌令拜，頃同,韋應物,忽報南昌令，乘驄入郡城。同時趨府客，此日望塵迎。文苑臺中妙，冰壺幕下清。洛陽相去遠，猶使故林榮。,
嘆白髮,韋應物,還同一葉落，對此孤鏡曉。絲縷乍難分，楊花復相繞。時役人易衰，吾年白猶少。第一百九十二卷,
將往滁城戀新竹，簡崔都水示端,韋應物,停車欲去繞叢竹，偏愛新筠十數竿。莫遣兒童觸瓊粉，留待幽人回日看。,
登樓,韋應物,茲樓日登眺，流歲暗蹉跎。坐厭淮南守，秋山紅樹多。,
遊靈巖寺,韋應物,始入鬆路永，獨忻山寺幽。不知臨絕檻，乃見西江流。吳岫分煙景，楚甸散林丘。方悟關塞眇，重軫故園愁。聞鍾戒歸騎，憩澗惜良遊。地疏泉谷狹，春深草木稠。茲焉賞未極，清景期杪秋。,
因省風俗，與從侄成緒遊山水，中道先歸寄示,韋應物,累宵同燕酌，十舍攜徵騎。始造雙林寂，遐搜洞府祕。群峰繞盤鬱，懸泉仰特異。陰壑雲鬆埋，陽崖煙花媚。每慮觀省牽，中乖遊踐志。我尚山水行，子歸棲息地。一操臨流袂，上聳幹雲轡。獨往倦危途，懷衝寡幽致。賴爾還都期，方將登樓遲。,
起度律師同居東齋院,韋應物,釋子喜相偶，幽林俱避喧。安居同僧夏，清夜諷道言。對閣景恆晏，步庭陰始繁。逍遙無一事，松風入南軒。,
同越琅琊山,韋應物,石門有雪無行跡，鬆壑凝煙滿眾香。餘食施庭寒鳥下，破衣掛樹老僧亡。,
夏至避暑北池,韋應物,晝晷已雲極，宵漏自此長。未及施政教，所憂變炎涼。公門日多暇，是月農稍忙。高居念田裡，苦熱安可當。亭午息群物，獨遊愛方塘。門閉陰寂寂，城高樹蒼蒼。綠筠尚含粉，圓荷始散芳。於焉灑煩抱，可以對華觴。,
詠玉,韋應物,乾坤有精物，至寶無文章。雕琢為世器，真性一朝傷。,
送馮著受李廣州署為錄事,韋應物,鬱郁楊柳枝，蕭蕭征馬悲。送君灞陵岸，糾郡南海湄。名在翰墨場，群公正追隨。如何從此去，千里萬里期。大海吞東南，橫嶺隔地維。建邦臨日域，溫燠御四時。百國共臻奏，珍奇獻京師。富豪虞興戎，繩墨不易持。州伯荷天寵，還當翊丹墀。子為門下生，終始豈見遺。所願酌貪泉，心不為磷緇。上將玩國士，下以報渴飢。,
詠珊瑚,韋應物,絳樹無花葉，非石亦非瓊。世人何處得，蓬萊石上生。,
詠琉璃,韋應物,有色同寒冰，無物隔纖玉。象筵看不見，堪將對玉人。,
詠曉,韋應物,軍中始吹角，城上河初落。深沉猶隱帷，晃朗先分閣。,
燕居即事,韋應物,蕭條竹林院，風雨叢蘭折。幽鳥林上啼，青苔人跡絕。燕居日已永，夏木紛成結。幾閣積群書，時來北窗閱。,
送端東行,韋應物,世承清白遺，躬服古人言。從官俱守道，歸來共閉門。驅車何處去，暮雪滿平原。,
雪中,韋應物,空堂歲已晏，密室獨安眠。壓筱夜偏積，覆閣曉逾妍。連山暗古郡，驚風散一川。此時騎馬出，忽省京華年。,
詠春雪,韋應物,裴回輕雪意，似惜豔陽時。不悟風花冷，翻令梅柳遲。,
夏花明,韋應物,夏條綠已密，朱萼綴明鮮。炎炎日正午，灼灼火俱燃。翻風適自亂，照水覆成妍。歸視窗間字，熒煌滿眼前。,描寫夏天，描寫花
見紫荊花,韋應物,雜英紛已積，含芳獨暮春。還如故園樹，忽憶故園人。,
送秦系赴潤州,韋應物,近作新婚鑷白髯，長懷舊卷映藍衫。更欲攜君虎丘寺，不知方伯望征帆。,
題石橋,韋應物,遠學臨海嶠，橫此莓苔石。郡齋三四峰，如有靈仙蹟。方愁暮雲滑，始照寒池碧。自與幽人期，逍遙竟朝夕。,
善福精舍答韓司錄清都觀會宴見憶,韋應物,弱志厭眾紛，抱素寄精廬。皦皦仰時彥，悶悶獨為愚。之子亦辭秩，高蹤罷馳驅。忽因西飛禽，贈我以瓊琚。始表仙都集，復言歡樂殊。人生各有因，契闊不獲俱。一來田野中，日與人事疏。水木澄秋景，逍遙清賞餘。枉駕懷前諾，引領豈斯須。無為便高翔，邈矣不可迂。,
採玉行,韋應物,官府徵白丁，言採藍谿玉。絕嶺夜無家，深榛雨中宿。獨婦餉糧還，哀哀舍南哭。,
雜體五首,韋應物,沉沉匣中鏡，為此塵垢蝕。輝光何所如，月在雲中黑。南金既雕錯，鞶帶共輝飾。空存鑑物名，坐使妍蚩惑。美人竭肝膽，思照冰玉色。自非磨瑩工，日日空嘆息。古宅集祆鳥，群號枯樹枝。黃昏窺人室，鬼物相與期。居人不安寢，搏擊思此時。豈無鷹與鸇，飽肉不肯飛。既乖逐鳥節，空養凌雲姿。孤負肉食恩，何異城上鴟。春羅雙鴛鴦，出自寒夜女。心精煙霧色，指歷千萬緒。長安貴豪家，妖豔不可數。裁此百日功，唯將一朝舞。舞罷復裁新，豈思勞者苦。同聲自相應，體質不必齊。誰知賈人鐸，能使大樂諧。鏗鏘發宮徵，和樂變其哀。人神既昭享，鳳鳥亦下來。豈非至賤物，一奏昇天階。物情苟有合，莫問玉與泥。碌碌荊山璞，卞和獻君門。荊璞非有求，和氏非有恩。所獻知國寶，至公不待言。是非吾欲默，此道今豈存。,
酬張協律,韋應物,昔人鬻舂地，今人復一賢。屬餘藩守日，方君臥病年。麗思阻文宴，芳蹤闕賓筵。經時豈不懷，欲往事屢牽。公府適煩倦，開緘瑩新篇。非將握中寶，何以比其妍。感茲棲寓詞，想復痾瘵纏。空宇風霜交，幽居情思綿。當以貧非病，孰雲白未玄。邑中有其人，憔悴即我愆。由來牧守重，英俊得薦延。匪人等鴻毛，斯道何由宣。遭時無早晚，蘊器俟良緣。觀文心未衰，勿藥疾當痊。晨期簡牘罷，馳慰子忡然。,
詠徐正字畫青蠅,韋應物,誤點能成物，迷真許一時。筆端來已久，座上去何遲。顧白曾無變，聽雞不復疑。詎勞才子賞，為入國人詩。,
贈蕭河南,韋應物,厭劇辭京縣，褒賢待詔書。酇侯方繼業，潘令且閒居。霽後三川冷，秋深萬木疏。對琴無一事，新興復何如。,
雨夜感懷,韋應物,微雨灑高林，塵埃自蕭散。耿耿心未平，沉沉夜方半。獨驚長簟冷，遽覺愁鬢換。誰能當此夕，不有盈襟嘆。,
感夢,韋應物,歲月轉蕪漫，形影長寂寥。彷彿覯微夢，感嘆起中宵。綿思靄流月，驚魂颯迴飆。誰念茲夕永，坐令顏鬢凋。,
登寶意寺上方舊遊（寺在武功，曾居此寺）,韋應物,翠嶺香臺出半天，萬家煙樹滿晴川。諸僧近住不相識，坐聽微鍾記往年。,
途中書情，寄灃上兩弟，因送二甥卻還,韋應物,華簪豈足戀，幽林徒自違。遙知別後意，寂寞掩郊扉。回首昆池上，更羨爾同歸。,
陪元侍御春遊,韋應物,何處醉春風，長安西復東。不因俱罷職，豈得此時同。貰酒宣平裡，尋芳下苑中。往來楊柳陌，猶避昔年驄。,
贈李儋侍御,韋應物,風光山郡少，來看廣陵春。殘花猶待客，莫問意中人。,
寄恆璨,韋應物,心絕去來緣，跡順人間事。獨尋秋草徑，夜宿寒山寺。今日郡齋閒，思問楞伽字。,
覽褒子臥病一絕，聊以題示（沈氏生全真）,韋應物,念子抱沉疾，霜露變滁城。獨此高窗下，自然無世情。,
襄武館遊眺,韋應物,州民知禮讓，訟簡得遨遊。高亭憑古地，山川當暮秋。是時粳稻熟，西望盡田疇。仰恩慚政拙，念勞喜歲收。澹泊風景晏，繚繞雲樹幽。節往情惻惻，天高思悠悠。嘉賓幸雲集，芳樽始淹留。還希習池賞，聊以駐鳴騶。,
宿永陽寄璨律師,韋應物,遙知郡齋夜，凍雪封松竹。時有山僧來，懸燈獨自宿。,
寄廬山棕衣居士,韋應物,兀兀山行無處歸，山中猛虎識棕衣。俗客欲尋應不遇，云溪道士見猶稀。,
義演法師西齋,韋應物,結茅臨絕岸，隔水聞清磬。山水曠蕭條，登臨散情性。稍指緣原騎，還尋汲澗徑。長嘯倚亭樹，悵然川光暝。,
西澗即事示盧陟,韋應物,寢扉臨碧澗，晨起澹忘情。空林細雨至，圓文遍水生。永日無餘事，山中伐木聲。知子塵喧久，暫可散煩纓。,
送李二歸楚州（時李季弟牧楚州，被訟赴急）,韋應物,情人南楚別，復詠在原詩。忽此嗟岐路，還令泣素絲。風波朝夕遠，音信往來遲。好去扁舟客，青雲何處期。,
送閻寀赴東川闢,韋應物,冰炭俱可懷，孰雲熱與寒。何如結髮友，不得攜手歡。晨登嚴霜野，送子天一端。只承簡書命，俯仰豸角冠。上陟白雲嶠，下冥玄壑湍。離群自有託，歷險得所安。當念反窮巷，登朝成慨嘆。,
留別洛京親友,韋應物,握手出都門，駕言適京師。豈不懷舊廬，惆悵與子辭。麗日坐高閣，清觴宴華池。昨遊倏已過，後遇良未知。念結路方永，歲陰野無暉。單車我當前，暮雪子獨歸。臨流一相望，零淚忽沾衣。,
野居,韋應物,結髮屢辭秩，立身本疏慢。今得罷守歸，幸無世欲患。棲止且偏僻，嬉遊無早宴。逐兔上坡岡，捕魚緣赤澗。高歌意氣在，貰酒貧居慣。時啟北窗扉，豈將文墨間。,
對新篁,韋應物,新綠苞初解，嫩氣筍猶香。含露漸舒葉，抽叢稍自長。清晨止亭下，獨愛此幽篁。,
題桐葉,韋應物,參差剪綠綺，瀟灑覆瓊柯。憶在灃東寺，偏書此葉多。,
酬柳郎中春日歸揚州南郭見別之作,韋應物,廣陵三月花正開，花裡逢君醉一回。南北相過殊不遠，暮潮從去早潮來。,
答李博士,韋應物,休沐去人遠，高齋出林杪。晴山多碧峰，顥氣疑秋曉。端居喜良友，枉使千里路。緘書當夏時，開緘時已度。檐雛已颻颺，荷露方蕭颯。夢遠竹窗幽，行稀蘭徑合。舊居共南北，往來只如昨。問君今為誰，日夕度清洛。,
貴遊行,韋應物,漢帝外家子，恩澤少封侯。垂楊拂白馬，曉日上青樓。上有顏如玉，高情世無儔。輕裾含碧煙，窈窕似雲浮。良時無還景，促節為我謳。忽聞豔陽曲，四坐亦已柔。賓友仰稱歎，一生何所求。平明擊鐘食，入夜樂未休。風雨愆歲候，兵戎橫九州。焉知坐上客，草草心所憂。,
清都觀答幼遐,韋應物,逍遙仙家子，日夕朝玉皇。興高清露沒，渴飲瓊華漿。解組一來款，披衣拂天香。粲然顧我笑，綠簡發新章。泠泠如玉音，馥馥若蘭芳。浩意坐盈此，月華殊未央。卻念喧譁日，何由得清涼。疏鬆抗高殿，密竹陰長廊。榮名等糞土，攜手隨風翔。,
答長安丞裴說,韋應物,出身忝時士，於世本無機。爰以林壑趣，遂成頑鈍姿。臨流意已悽，採菊露未稀。舉頭見秋山，萬事都若遺。獨踐幽人蹤，邈將親友違。髦士佐京邑，懷念枉貞詞。久雨積幽抱，清樽宴良知。從容操劇務，文翰方見推。安能戢羽翼，顧此林棲時。,
答崔都水,韋應物,深夜竹亭雪，孤燈案上書。不遇無為化，誰復得閒居。,
彈棋歌,韋應物,園天方地局，二十四氣子。劉生絕藝難對曹，客為歌其能，請從中央起。中央轉鬥破欲闌，零落勢背誰能彈。此中舉一得六七，旋風忽散霹靂疾。履機乘變安可當，置之死地翻取強。不見短兵反掌收已盡，唯有猛士守四方。四方又何難，橫擊且緣邊。豈如昆明與碣石，一箭飛中隔遠天。神安志愜動十全，滿堂驚視誰得然。第一百九十五卷,
灃上精舍答趙氏外生伉,韋應物,遠跡出塵表，寓身雙樹林。如何小子伉，亦有超世心。擔書從我遊，攜手廣川陰。雲開夏郊綠，景晏青山沉。對榻遇清夜，獻詩合雅音。所推苟禮數，於性道豈深。隱拙在沖默，經世昧古今。無為率爾言，可以致華簪。,
五絃行,韋應物,美人為我彈五絃，塵埃忽靜心悄然。古刀幽磬初相觸，千珠貫斷落寒玉。中曲又不喧，徘徊夜長月當軒。如伴風流縈豔雪，更逐落花飄御園。獨鳳寥寥有時隱，碧霄來下聽還近。燕姬有恨楚客愁，言之不盡聲能盡。末曲感我情，解幽釋結和樂生。壯士有仇未得報，拔劍欲去憤已平，夜寒酒多愁遽明。,
答史館張學士段柳庶子學士集賢院看花見寄，,韋應物,班楊秉文史，對院自為鄰。餘香掩閣去，遲日看花頻。似雪飄閶闔，從風點近臣。南宮有芳樹，不併禁垣春。,
答崔都水,韋應物,亭亭心中人，迢迢居秦關。常緘素札去，適枉華章還。憶在灃郊時，攜手望秋山。久嫌官府勞，初喜罷秩閒。終年不事業，寢食長慵頑。不知為時來，名籍掛郎間。攝衣辭田裡，華簪耀頹顏。卜居又依仁，日夕正追攀。牧人本無術，命至苟復遷。離念積歲序，歸途眇山川。郡齋有佳月，園林含清泉。同心不在宴，樽酒徒盈前。覽君陳跡遊，詞意俱悽妍。忽忽已終日，將酬不能宣。氓稅況重疊，公門極熬煎。責逋甘首免，歲晏當歸田。勿厭守窮轍，慎為名所牽。,
答賓,韋應物,斜月才鑑帷，凝霜偏冷枕。持情須耿耿，故作單床寢。,
滁州園池燕元氏親屬,韋應物,日暮遊清池，疏林羅高天。餘綠飄霜露，夕氣變風煙。水門架危閣，竹亭列廣筵。一展私姻禮，屢嘆芳樽前。感往在茲會，傷離屬頹年。明晨復雲去，且願此流連。,
因省風俗，訪道士侄不見，題壁,韋應物,去年澗水今亦流，去年杏花今又拆。山人歸來問是誰，還是去年行春客。第一百九十一卷,
登蒲塘驛沿路見泉谷村墅忽想京師舊居追懷昔,韋應物,青山導騎繞，春風行旆舒。均徭視屬城，問疾躬里閭。煙水依泉谷，川陸散樵漁。忽念故園日，復憶驪山居。荏苒斑鬢及，夢寢婚宦初。不覺平生事，咄嗟二紀餘。存歿闊已永，悲多歡自疏。高秩非為美，闌干淚盈裾。,
贈令狐士曹,韋應物,秋檐滴滴對床寢，山路迢迢聯騎行。到傢俱及東籬菊，何事先歸半日程。,
對雨寄韓庫部協,韋應物,颯至池館涼，靄然和曉霧。蕭條集新荷，氤氳散高樹。閒居興方澹，默想心已屢。暫出仍溼衣，況君東城住。,
對雪贈徐秀才,韋應物,靡靡寒欲收，靄靄陰還結。晨起望南端，千林散春雪。妍光屬瑤階，亂緒陵新節。無為掩扉臥，獨守袁生轍。,
西郊遊宴，寄贈邑僚李巽,韋應物,昇陽曖春物，置酒臨芳席。高宴闕英僚，眾賓寡歡懌。是時尚多壘，板築興頹壁。羈旅念越疆，領徒方祗役。如何嘉會日，當子憂勤夕。西郊鬱已茂，春嵐重如積。何當返徂雨，雜英紛可惜。,
紫閣東林居士叔緘賜鬆英丸，捧對忻喜，蓋非,韋應物,碧澗蒼松五粒稀，侵雲採去露沾衣。夜啟群仙合靈藥，朝思俗侶寄將歸。道場齋戒今初服，人事葷羶已覺非。一望嵐峰拜還使，腰間銅印與心違。,
話舊（亭中對兄姊話蘭陵崇賢懷真已來故事，,韋應物,存亡三十載，事過悉成空。不惜沾衣淚，並話一宵中。,
廣德中洛陽作,韋應物,生長太平日，不知太平歡。今還洛陽中，感此方苦酸。飲藥本攻病，毒腸翻自殘。王師涉河洛，玉石俱不完。時節屢遷斥，山河長鬱盤。蕭條孤煙絕，日入空城寒。蹇劣乏高步，緝遺守微官。西懷咸陽道，躑躅心不安。,
登高望洛城作,韋應物,高臺造雲端，遐瞰週四垠。雄都定鼎地，勢據萬國尊。河嶽出雲雨，土圭酌乾坤。舟通南越貢，城背北邙原。帝宅夾清洛，丹霞捧朝暾。蔥蘢瑤臺榭，窈窕雙闕門。十載構屯難，兵戈若雲屯。膏腴滿榛蕪，比屋空毀垣。聖主乃東眷，俾賢拯元元。熙熙居守化，泛泛太府恩。至損當受益，苦寒必生溫。平明四城開，稍見市井喧。坐感理亂跡，永懷經濟言。吾生自不達，空鳥何翩翻。天高水流遠，日晏城郭昏。裴回訖旦夕，聊用寫憂煩。,
"登西南岡卜居遇雨,尋竹浪至灃堧,縈帶數裡，",韋應物,登高創危構，林表見川流。微雨颯已至，蕭條川氣秋。下尋密竹盡，忽曠沙際遊。紆曲水分野，綿延稼盈疇。寒花明廢墟，樵牧笑榛丘。雲水成陰澹，竹樹更清幽。適自戀佳賞，復茲永日留。,
雪夜下朝，呈省中一絕,韋應物,南望青山滿禁闈，曉陪鴛鷺正差池。共愛朝來何處雪，蓬萊宮裡拂松枝。第一百八十八卷,
樓中月夜,韋應物,端令倚懸檻，長望抱沉憂。寧知故園月，今夕在茲樓。衰蓮送餘馥，華露湛新秋。坐見蒼林變，清輝愴已休。,
晚登郡閣,韋應物,悵然高閣望，已掩東城關。春風偏送柳，夜景欲沉山。,
寄中書劉舍人,韋應物,雲霄路竟別，中年跡暫同。比翼趨丹陛，連騎下南宮。佳詠邀清月，幽賞滯芳叢。迨予一出守，與子限西東。晨露方愴愴，離抱更忡忡。忽睹九天詔，秉綸歸國工。玉座浮香氣，秋禁散涼風。應向橫門度，環珮杳玲瓏。光輝恨未矚，歸思坐難通。蒼蒼松桂姿，想在掖垣中。,
郡中對雨，贈元錫兼簡楊凌,韋應物,宿雨冒空山，空城響秋葉。沉沉暮色至，悽悽涼氣入。蕭條林表散，的礫荷上集。夜霧著衣重，新苔侵履溼。遇茲端憂日，賴與嘉賓接。,
游龍門香山泉,韋應物,山水本自佳，遊人已忘慮。碧泉更幽絕，賞愛未能去。潺湲寫幽磴，繚繞帶嘉樹。激轉忽殊流，歸泓又同注。羽觴自成玩，永日亦延趣。靈草有時香，仙源不知處。還當候圓月，攜手重遊寓。,
龍門遊眺,韋應物,鑿山導伊流，中斷若天闢。都門遙相望，佳氣生朝夕。素懷出塵意，適有攜手客。精舍繞層阿，千龕鄰峭壁。緣雲路猶緬，憩澗鍾已寂。花樹發煙華，淙流散石脈。長嘯招遠風，臨潭漱金碧。日落望都城，人間何役役。,
任鄠令渼陂遊眺,韋應物,野水灩長塘，煙花亂晴日。氤氳綠樹多，蒼翠千山出。游魚時可見，新荷尚未密。屢往心獨閒，恨無理人術。,
寄劉尊師,韋應物,世間荏苒縈此身，長望碧山到無因。白鶴徘徊看不去，遙知下有清都人。,
寄二嚴（士良，婺牧。士元，郴牧）,韋應物,絲竹久已懶，今日遇君忺。打破蜘蛛千道網，總為鶺鴒兩個嚴。第一百八十九卷,
詠水精,韋應物,映物隨顏色，含空無表裡。持來嚮明月，的皪愁成水。,
詠夜,韋應物,明從何處去，暗從何處來。但覺年年老，半是此中催。,
雜曲歌辭·突厥三臺,韋應物,雁門山上雁初飛，馬邑闌中馬正肥。日旰山西逢驛使，殷勤南北送征衣。,
賦得沙際路，送從叔象,韋應物,獨樹沙邊人跡稀，欲行愁遠暮鍾時。野泉幾處侵應盡，不遇山僧知問誰。,
始至郡,韋應物,湓城古雄郡，橫江千里馳。高樹上迢遞，峻堞繞欹危。井邑煙火晚，郊原草樹滋。洪流蕩北阯，崇嶺鬱南圻。斯民本樂生，逃逝竟何為。旱歲屬荒歉，舊逋積如坻。到郡方逾月，終朝理亂絲。賓朋未及宴，簡牘已雲疲。昔賢播高風，得守愧無施。豈待干戈戢，且願撫煢嫠。,
同褒子秋齋獨宿,韋應物,山月皎如燭，風霜時動竹。夜半鳥驚棲，窗間人獨宿。,
野次聽元昌奏橫吹,韋應物,立馬蓮塘吹橫笛，微風動柳生水波。北人聽罷淚將落，南朝曲中怨更多。,
始除尚書郎，別善福精舍,韋應物,簡略非世器，委身同草木。逍遙精舍居，飲酒自為足。累日曾一櫛，對書常懶讀。社臘會高年，山川恣遊矚。明世方選士，中朝懸美祿。除書忽到門，冠帶便拘束。愧忝郎署跡，謬蒙君子錄。俯仰垂華纓，飄颻翔輕轂。行將親愛別，戀此西澗曲。遠峰明夕川，夏雨生眾綠。迅風飄野路，回首不遑宿。明晨下煙閣，白雲在幽谷。,
送李侍御益赴幽州幕,韋應物,二十揮篇翰，三十窮典墳。辟書五府至，名為四海聞。始從車騎幕，今赴嫖姚軍。契闊晚相遇，草戚遽離群。悠悠行子遠，眇眇川途分。登高望燕代，日夕生夏雲。司徒擁精甲，誓將除國氛。儒生幸持斧，可以佐功勳。無言羽書急，坐闕相思文。,
送倉部蕭員外院長存,韋應物,襆被蹉跎老江國，情人邂逅此相逢。不隨鴛鷺朝天去，遙想蓬萊臺閣重。,
西澗種柳,韋應物,宰邑乖所願，黽勉愧昔人。聊將休暇日，種柳西澗濱。置鍤息微倦，臨流睇歸雲。封壤自人力，生條在陽春。成陰豈自取，為茂屬他辰。延詠留佳賞，山水變夕曛。,
送丘員外歸山居,韋應物,郡閣始嘉宴，青山憶舊居。為君量革履，且願住藍輿。,
酬鄭戶曹驪山感懷,韋應物,蒼山何鬱盤，飛閣凌上清。先帝昔好道，下元朝百靈。白雲已蕭條，麋鹿但縱橫。泉水今尚暖，舊林亦青青。我念綺襦歲，扈從當太平。小臣職前驅，馳道出灞亭。翻翻日月旗，殷殷鼙鼓聲。萬馬自騰驤，八駿按轡行。日出煙嶠綠，氛氳麗層甍。登臨起遐想，沐浴歡聖情。朝燕詠無事，時豐賀國禎。日和絃管音，下使萬室聽。海內湊朝貢，賢愚共歡榮。合沓車馬喧，西聞長安城。事往世如寄，感深跡所經。申章報蘭藻，一望雙涕零。,
酬韓質舟行阻凍,韋應物,晨坐枉嘉藻，持此慰寢興。中獲辛苦奏，長河結陰冰。皓曜群玉發，悽清孤景凝。至柔反成堅，造化安可恆。方舟未得行，鑿飲空兢兢。寒苦彌時節，待泮豈所能。何必涉廣川，荒衢且升騰。殷勤宣中意，庶用達吾朋。,
答楊奉禮,韋應物,多病守山郡，自得接嘉賓。不見三四日，曠若十餘旬。臨觴獨無味，對榻已生塵。一詠舟中作，灑雪忽驚新。煙波見棲旅，景物具昭陳。秋塘唯落葉，野寺不逢人。白事廷吏簡，閒居文墨親。高天池閣靜，寒菊霜露頻。應當整孤棹，歸來展殷勤。,
上皇三臺,韋應物,不寐倦長更，披衣出戶行。月寒秋竹冷，風切夜窗聲。,
答暢參軍,韋應物,秉筆振芳步，少年且吏遊。官閒高興生，夜直河漢秋。念與清賞遇，方抱沉疾憂。嘉言忽見贈，良藥同所瘳。高樹起棲鴉，晨鐘滿皇州。悽清露華動，曠朗景氣浮。偶宦心非累，處喧道自幽。空虛為世薄，子獨意綢繆。,
賈常侍林亭燕集,韋應物,高賢侍天陛，跡顯心獨幽。朱軒騖關右，池館在東周。繚繞接都城，氤氳望嵩丘。群公盡詞客，方駕永日遊。朝旦氣候佳，逍遙寫煩憂。綠林藹已布，華沼澹不流。沒露摘幽草，涉煙玩輕舟。圓荷既出水，廣廈可淹留。放神遺所拘，觥罰屢見酬。樂燕良未極，安知有沉浮。醉罷各雲散，何當復相求。,
扈亭西陂燕賞,韋應物,杲杲朝陽時，悠悠清陂望。嘉樹始氤氳，春遊方浩蕩。況逢文翰侶，愛此孤舟漾。綠野際遙波，橫雲分疊嶂。公堂日為倦，幽襟自茲曠。有酒今滿盈，願君盡弘量。,
城中臥疾，知閻、薛二子屢從邑令飲，因以贈,韋應物,車馬日蕭蕭，胡不枉我廬。方來從令飲，臥病獨何如。秋風起漢皋，開戶望平蕪。即此吝音素，焉知中密疏。渴者不思火，寒者不求水。人生羈寓時，去就當如此。猶希心異跡，眷眷存終始。,
贈王侍御,韋應物,心同野鶴與塵遠，詩似冰壺見底清。府縣同趨昨日事，升沉不改故人情。上陽春晚蕭蕭雨，洛水寒來夜夜聲。自嘆獨為折腰吏，可憐驄馬路傍行。,
重九登滁城樓憶前歲九日歸灃上赴崔都水及諸,韋應物,今日重九宴，去歲在京師。聊回出省步，一赴郊園期。嘉節始雲邁，周辰已及茲。秋山滿清景，當賞屬乖離。凋散民裡闊，摧翳眾木衰。樓中一長嘯，惻愴起涼颸。,
雪中聞李儋過門不訪，聊以寄贈,韋應物,度門能不訪，冒雪屢西東。已想人如玉，遙憐馬似驄。乍迷金谷路，稍變上陽宮。還比相思意，紛紛正滿空。,
縣內閒居贈溫公,韋應物,滿郭春風嵐已昏，鴉棲散吏掩重門。雖居世網常清淨，夜對高僧無一言。,
端居感懷,韋應物,沈沈積素抱，婉婉屬之子。永日獨無言，忽驚振衣起。方如在幃室，復悟永終已。稚子傷恩絕，盛時若流水。暄涼同寡趣，朗晦俱無理。寂性常喻人，滯情今在己。空房欲雲暮，巢燕亦來止。夏木遽成陰，綠苔誰復履。感至竟何方，幽獨長如此。,
西郊期滌武不至，書示,韋應物,山高鳴過雨，澗樹落殘花。非關春不待，當由期自賒。,
善福寺閣,韋應物,殘霞照高閣，青山出遠林。晴明一登望，瀟灑此幽襟。,
郊園聞蟬，寄諸弟,韋應物,去歲郊園別，聞蟬在蘭省。今歲臥南譙，蟬鳴歸路永。夕響依山谷，餘悲散秋景。緘書報此時，此心方耿耿。,
莊嚴精舍遊集,韋應物,良遊因時暇，乃在西南隅。綠煙凝層城，豐草滿通衢。精舍何崇曠，煩跼一弘舒。架虹施廣蔭，構雲眺八區。即此塵境遠，忽聞幽鳥殊。新林泛景光，叢綠含露濡。永日亮難遂，平生少歡娛。誰能遽還歸，幸與高士俱。,
贈崔員外,韋應物,一別十年事，相逢淮海濱。還思洛陽日，更話府中人。且對清觴滿，寧知白髮新。匆匆何處去，車馬冒風塵。,
答釋子良史送酒瓢,韋應物,此瓢今已到，山瓢知已空。且飲寒塘水，遙將回也同。,
寄璨師,韋應物,林院生夜色，西廊上紗燈。時憶長松下，獨坐一山僧。,
寄盧陟,韋應物,柳葉遍寒塘，曉霜凝高閣。累日此流連，別來成寂寞。,
曇智禪師院,韋應物,高年不復出，門徑眾草生。時夏方新雨，果藥發餘榮。疏澹下林景，流暮幽禽情。身名兩俱遣，獨此野寺行。,
贈丘員外二首,韋應物,高詞棄浮靡，貞行表鄉閭。未真南宮拜，聊偃東山居。大藩本多事，日與文章疏。每一睹之子，高詠遂起予。宵晝方連燕，煩吝亦頓祛。格言雅誨闕，善謔矜數餘。久跼思遊曠，窮慘遇陽舒。虎丘愜登眺，吳門悵躊躇。方此戀攜手，豈雲還舊墟。告諸吳子弟，文學為何如。跡與孤雲遠，心將野鶴俱。那同石氏子，每到府門趨。,
寄皎然上人,韋應物,吳興老釋子，野雪蓋精廬。詩名徒自振，道心長晏如。想茲棲禪夜，見月東峰初。鳴鐘驚巖壑，焚香滿空虛。叨慕端成舊，未識豈為疏。願以碧雲思，方君怨別餘。茂苑文華地，流水古僧居。何當一遊詠，倚閣吟躊躇。,
尋簡寂觀瀑布,韋應物,躡石欹危過急澗，攀崖迢遞弄懸泉。猶將虎竹為身累，欲付歸人絕世緣。,
復理西齋，寄丘員外,韋應物,前歲理西齋，得與君子同。迨茲已一週，悵望臨春風。始自疏林竹，還復長榛叢。端正良難久，蕪穢易為功。援斧開眾鬱，如師啟群蒙。庭宇還清曠，煩抱亦舒通。海隅雨雪霽，春序風景融。時物方如故，懷賢思無窮。,
送宣城路錄事,韋應物,江上宣城郡，孤舟遠到時。雲林謝家宅，山水敬亭祠。綱紀多閒日，觀遊得賦詩。都門且盡醉，此別數年期。,
詠琥珀,韋應物,曾為老茯神，本是寒鬆液。蚊蚋落其中，千年猶可覿。,
野居書情,韋應物,世事日可見，身名良蹉跎。尚瞻白雲嶺，聊作負薪歌。,
樂府雜曲·鼓吹曲辭·有所思,韋應物,借問江上柳，青青為誰春。空遊昨日地，不見昨日人。繚繞萬家井，往來車馬塵。莫道無相識，要非心所親。,
天長寺上方別子西有道,韋應物,假邑非拙素，況乃別伊人。聊登釋氏居，攜手戀茲晨。高曠出塵表，逍遙滌心神。青山對芳苑，列樹繞通津。車馬無時絕，行子倦風塵。今當遵往路，佇立欲何申。唯持貞白志，以慰心所親。,
送澠池崔主簿,韋應物,邑帶洛陽道，年年應此行。當時匹馬客，今日縣人迎。暮雨投關郡，春風別帝城。東西殊不遠，朝夕待佳聲。,
昭國裡第聽元老師彈琴,韋應物,竹林高宇霜露清，朱絲玉徽多故情。暗識啼鳥與別鶴，只緣中有斷腸聲。,
樓中閱清管,韋應物,山陽遺韻在，林端橫吹驚。響迥憑高閣，曲怨繞秋城。淅瀝危葉振，蕭瑟涼氣生。始遇茲管賞，已懷故園情。,
滁城對雪,韋應物,晨起滿闈雪，憶朝閶闔時。玉座分曙早，金爐上煙遲。飄散雲臺下，凌亂桂樹姿。廁跡鴛鷺末，蹈舞豐年期。今朝覆山郡，寂寞復何為。,
對春雪,韋應物,蕭屑杉鬆聲，寂寥寒夜慮。州貧人吏稀，雪滿山城曙。春塘看幽谷，棲禽愁未去。開闈正亂流，寧辨花枝處。,
對殘燈,韋應物,獨照碧窗久，欲隨寒燼滅。幽人將遽眠，解帶翻成結。,
夜對流螢作,韋應物,月暗竹亭幽，螢光拂席流。還思故園夜，更度一年秋。自愜觀書興，何慚秉燭遊。府中徒冉冉，明發好歸休。,
種瓜,韋應物,率性方鹵莽，理生尤自疏。今年學種瓜，園圃多荒蕪。眾草同雨露，新苗獨翳如。直以春窘迫，過時不得鋤。田家笑枉費，日夕轉空虛。信非吾儕事，且讀古人書。,
移海榴,韋應物,葉有苦寒色，山中霜霰多。雖此蒙陽景，移根意如何。,
送豆盧策秀才,韋應物,歲交冰未泮，地卑海氣昏。子有京師遊，始發吳閶門。新黃含遠林，微綠生陳根。詩人感時節，行道當憂煩。古來濩落者，俱不事田園。文如金石韻，豈乏知音言。方辭郡齋榻，為酌離亭樽。無為倦羈旅，一去高飛翻。,
射雉,韋應物,走馬上東岡，朝日照野田。野田雙雉起，翻射鬥回鞭。雖無百發中，聊取一笑妍。羽分繡臆碎，頭弛錦鞘懸。方將悅羈旅，非關學少年。弢弓一長嘯，憶在灞城阡。,
夜聞獨鳥啼,韋應物,失侶度山覓，投林舍北啼。今將獨夜意，偏知對影棲。,
子規啼,韋應物,高林滴露夏夜清，南山子規啼一聲。鄰家孀婦抱兒泣，我獨展轉何時明。,
答徐秀才,韋應物,鉛鈍謝貞器，時秀猥見稱。豈如白玉仙，方與紫霞升。清詩舞豔雪，孤抱瑩玄冰。一枝非所貴，懷書思武陵。,
答長寧令楊轍,韋應物,皓月升林表，公堂滿清輝。嘉賓自遠至，觴飲夜何其。宰邑視京縣，歸來無寸資。瑰文溢眾寶，雅正得吾師。廣川含澄瀾，茂樹擢華滋。短才何足數，枉贈愧妍詞。歡盼良見屬，素懷亦已披。何意雲棲翰，不嫌蓬艾卑。但恐河漢沒，回車首路岐。,
奉酬處士叔見示,韋應物,掛纓守貧賤，積雪臥郊園。叔父親降趾，壺觴攜到門。高齋樂宴罷，清夜道心存。即此同疏氏，可以一忘言。,
答暢校書當,韋應物,偶然棄官去，投跡在田中。日出照茅屋，園林養愚蒙。雖雲無一資，樽酌會不空。且忻百穀成，仰嘆造化功。出入與民伍，作事靡不同。時伐南澗竹，夜還灃水東。貧蹇自成退，豈為高人蹤。覽君金玉篇，彩色發我容。日月欲為報，方春已徂冬。,
答重陽,韋應物,省札陳往事，愴憶數年中。一身朝北闕，家累守田農。望山亦臨水，暇日每來同。性情一疏散，園林多清風。忽復隔淮海，夢想在灃東。病來經時節，起見秋塘空。城郭連榛嶺，鳥雀噪溝叢。坐使驚霜鬢，撩亂已如蓬。,
答河南李士巽題香山寺,韋應物,洛都遊宦日，少年攜手行。投杯起芳席，總轡振華纓。關塞有佳氣，巖開伊水清。攀林憩佛寺，登高望都城。蹉跎二十載，世務各所營。茲賞長在夢，故人安得並。前歲守九江，恩詔赴鹹京。因途再登歷，山河屬晴明。寂寞僧侶少，蒼茫林木成。牆宇或崩剝，不見舊題名。舊遊況存歿，獨此淚交橫。交橫誰與同，書壁貽友生。今茲守吳郡，綿思方未平。子復經陳跡，一感我深情。遠蒙惻愴篇，中有金玉聲。反覆終難答，金玉尚為輕。,
慈恩伽藍清會,韋應物,素友俱薄世，屢招清景賞。鳴鐘悟音聞，宿昔心已往。重門相洞達，高宇亦遐朗。嵐嶺曉城分，清陰夏條長。氳氛芳臺馥，蕭散竹池廣。平荷隨波泛，迴飆激林響。蔬食遵道侶，泊懷遺滯想。何彼塵昏人，區區在天壤。,
夜偶詩客操公作,韋應物,塵襟一瀟灑，清夜得禪公。遠自鶴林寺，了知人世空。驚禽翻暗葉，流水注幽叢。多謝非玄度，聊將詩興同。,
與韓庫部會王祠曹宅作,韋應物,閒門蔭堤柳，秋渠含夕清。微風送荷氣，坐客散塵纓。守默共無吝，抱衝俱寡營。良時頗高會，琴酌共開情。,
晦日處士叔園林燕集,韋應物,遽看蓂葉盡，坐闕芳年賞。賴此林下期，清風滌煩想。始萌動新煦，佳禽發幽響。嵐嶺對高齋，春流灌蔬壤。樽酒遺形跡，道言屢開獎。幸蒙終夕歡，聊用稅歸鞅。,
廣陵遇孟九雲卿,韋應物,雄藩本帝都，遊士多俊賢。夾河樹鬱郁，華館千里連。新知雖滿堂，中意頗未宣。忽逢翰林友，歡樂斗酒前。高文激頹波，四海靡不傳。西施且一笑，眾女安得妍。明月滿淮海，哀鴻逝長天。所念京國遠，我來君欲還。,
春宵燕萬年吉少府中孚南館,韋應物,始見斗柄回，復茲霜月霽。河漢上縱橫，春城夜迢遞。賓筵接時彥，樂燕凌芳歲。稍愛清觴滿，仰嘆高文麗。欲去返郊扉，端為一歡滯。,
郡樓春燕,韋應物,眾樂雜軍鞞，高樓邀上客。思逐花光亂，賞餘山景夕。為郡訪凋瘵，守程難損益。聊假一杯歡，暫忘終日迫。,
軍中冬燕,韋應物,滄海已雲晏，皇恩猶念勤。式燕遍恆秩，柔遠及斯人。茲邦實大藩，伐鼓軍樂陳。是時冬服成，戎士氣益振。虎竹謬朝寄，英賢降上賓。旋罄周旋禮，愧無海陸珍。庭中丸劍闌，堂上歌吹新。光景不知晚，觥酌豈言頻。單醪昔所感，大醵況同忻。顧謂軍中士，仰答何由申。,
司空主簿琴席,韋應物,煙華方散薄，蕙氣猶含露。澹景發清琴，幽期默玄悟。流連白雪意，斷續迴風度。掩抑雖已終，忡忡在幽素。,
與村老對飲,韋應物,鬢眉雪色猶嗜酒，言辭淳樸古人風。鄉村年少生離亂，見話先朝如夢中。第一百八十七卷,
高陵書情，寄三原盧少府,韋應物,直方難為進，守此微賤班。開卷不及顧，沉埋案牘間。兵凶久相踐，徭賦豈得閒。促戚下可哀，寬政身致患。日夕思自退，出門望故山。君心倘如此，攜手相與還。,
假中對雨，呈縣中僚友,韋應物,卻足甘為笑，閒居夢杜陵。殘鶯知夏淺，社雨報年登。流麥非關忘，收書獨不能。自然憂曠職，緘此謝良朋。,
趨府候曉，呈兩縣僚友,韋應物,趨府不遑安，中宵出戶看。滿天星尚在，近壁燭仍殘。立馬頻驚曙，垂簾卻避寒。可憐同宦者，應悟下流難。,
贈李儋,韋應物,絲桐本異質，音響合自然。吾觀造化意，二物相因緣。誤觸龍鳳嘯，靜聞寒夜泉。心神自安宅，煩慮頓可捐。何因知久要，絲白漆亦堅。,
贈盧嵩,韋應物,百川注東海，東海無虛盈。泥滓不能濁，澄波非益清。恬然自安流，日照萬里晴。雲物不隱象，三山共分明。奈何疾風怒，忽若砥柱傾。海水雖無心，洪濤亦相驚。怒號在倏忽，誰識變化情。,
同德精舍舊居傷懷,韋應物,洛京十載別，東林訪舊扉。山河不可望，存沒意多違。時遷跡尚在，同去獨來歸。還見窗中鴿，日暮繞庭飛。,
閶門懷古,韋應物,獨鳥下高樹，遙知吳苑園。淒涼千古事，日暮倚閶門。,
灃上醉題寄滌武,韋應物,芳園知夕燕，西郊已獨還。誰言不同賞，俱是醉花間。,
灃上與幼遐月夜登西岡玩花,韋應物,置酒臨高隅，佳人自城闕。已玩滿川花，還看滿川月。花月方浩然，賞心何由歇。,
臺上遲客,韋應物,高臺一悄望，遠樹間朝暉。但見東西騎，坐令心賞違。始霽郊原綠，暮春啼鳥稀。徒然對芳物，何能獨醉歸。,
寒食後北樓作,韋應物,園林過新節，風花亂高閣。遙聞擊鼓聲，蹴鞠軍中樂。,
西樓,韋應物,高閣一長望，故園何日歸。煙塵擁函谷，秋雁過來稀。,
登重玄寺閣,韋應物,時暇陟雲構，晨霽澄景光。始見吳都大，十里鬱蒼蒼。山川表明麗，湖海吞大荒。合沓臻水陸，駢闐會四方。俗繁節又暄，雨順物亦康。禽魚各翔泳，草木遍芬芳。於茲省氓俗，一用勸農桑。誠知虎符忝，但恨歸路長。,
郡齋感秋，寄諸弟,韋應物,首夏辭舊國，窮秋臥滁城。方如昨日別，忽覺徂歲驚。高閣收煙霧，池水晚澄清。戶牖已悽爽，晨夜感深情。昔遊郎署間，是月天氣晴。授衣還西郊，曉露田中行。採菊投酒中，昆弟自同傾。簪組聊掛壁，焉知有世榮。一旦居遠郡，山川間音形。大道庶無累，及茲念已盈。,
觀早朝,韋應物,伐鼓通嚴城，車馬溢廣躔。煌煌列明燭，朝服照華鮮。金門杳深沉，尚聽清漏傳。河漢忽已沒，司閽啟晨關。丹殿據龍首，崔嵬對南山。寒生千門裡，日照雙闕間。禁旅下成列，爐香起中天。輝輝睹明聖，濟濟行俊賢。愧無鴛鷺姿，短翮空飛還。誰當假毛羽，雲路相追攀。,
元日寄諸弟兼呈崔都水,韋應物,一從守茲郡，兩鬢生素髮。新正加我年，故歲去超忽。淮濱益時候，了似仲秋月。川穀風景溫，城池草木發。高齋屬多暇，惆悵臨芳物。日月昧還期，念君何時歇。,
再游龍門懷舊侶,韋應物,兩山鬱相對，晨策方上幹。靄靄眺都城，悠悠俯清瀾。邈矣二三子，茲焉屢遊盤。良時忽已周，獨往念前歡。好鳥始雲至，眾芳亦未闌。遇物豈殊昔，慨傷自有端。,
觀灃水漲,韋應物,夏雨萬壑湊，灃漲暮渾渾。草木盈川穀，澶漫一平谷。槎梗方瀰泛，濤沫亦洪翻。北來注涇渭，所過無安源。雲嶺同昏黑，觀望悸心魂。舟人空斂棹，風波正自奔。,
寄釋子良史酒,韋應物,秋山僧冷病，聊寄三五杯。應瀉山瓢裡，還寄此瓢來。,
雪行寄褒子,韋應物,淅瀝覆寒騎，飄颻暗川容。行子郡城曉，披雲看杉鬆。,
歲日寄京師諸季端武等,韋應物,獻歲抱深惻，僑居念歸緣。常患親愛離，始覺世務牽。少事河陽府，晚守淮南壖。平生幾會散，已及蹉跎年。昨日罷符竹，家貧遂留連。部曲多已去，車馬不復全。閒將酒為偶，默以道自詮。聽鬆南巖寺，見月西澗泉。為政無異術，當責豈望遷。終理來時裝，歸鑿杜陵田。,
贈李判官,韋應物,良玉定為寶，長材世所稀。佐幕方巡郡，奏命布恩威。食蔬程獨守，飲冰節靡違。決獄興邦頌，高文稟天機。賓館在林表，望山啟西扉。下有千畝田，泱漭吳土肥。始耕已見獲，袗絺今授衣。政拙勞詳省，淹留未得歸。雖慚且忻願，日夕睹光輝。,
贈舊識,韋應物,少年遊太學，負氣蔑諸生。蹉跎三十載，今日海隅行。,
西亭,韋應物,亭宇麗朝景，簾牖散暄風。小山初構石，珍樹正然紅。弱藤已扶樹，幽蘭欲成叢。芳心幸如此，佳人時不同。,
李五席送李主簿歸西臺,韋應物,請告嚴程盡，西歸道路寒。欲陪鷹隼集，猶戀鶺鴒單。洛邑人全少，嵩高雪尚殘。滿臺誰不故，報我在微官。,
題鄭拾遺草堂,韋應物,借地結茅棟，橫竹掛朝衣。秋園雨中綠，幽居塵事違。陰井夕蟲亂，高林霜果稀。子有白雲意，構此想巖扉。第一百九十三卷,
送令狐岫宰恩陽,韋應物,大雪天地閉，群山夜來晴。居家猶苦寒，子有千里行。行行安得辭，荷此蒲璧榮。賢豪爭追攀，飲餞出西京。樽酒豈不歡，暮春自有程。離人起視日，僕御促前徵。逶遲歲已窮，當造巴子城。和風被草木，江水日夜清。從來知善政，離別慰友生。,
郡齋臥疾絕句,韋應物,香爐宿火滅，蘭燈宵影微。秋齋獨臥病，誰與覆寒衣。,
秋夜一絕,韋應物,高閣漸凝露，涼葉稍飄闈。憶在南宮直，夜長鐘漏稀。,
對芳尊,韋應物,對芳尊，醉來百事何足論。遙見青山始一醒，欲著接蘺還復昏。,
答崔主簿倬,韋應物,朗月分林靄，遙管動離聲。故歡良已阻，空宇澹無情。窈窕雲雁沒，蒼茫河漢橫。蘭章不可答，沖襟徒自盈。,
答東林道士,韋應物,紫閣西邊第幾峰，茅齋夜雪虎行蹤。遙看黛色知何處，欲出山門尋暮鍾。,
酬令狐司錄善福精舍見贈,韋應物,野寺望山雪，空齋對竹林。我以養愚地，生君道者心。,
答王郎中,韋應物,臥閣枉芳藻，覽旨悵秋晨。守郡猶羈寓，無以慰嘉賓。野曠歸雲盡，天清曉露新。池荷涼已至，窗梧落漸頻。風物殊京國，邑里但荒榛。賦繁屬軍興，政拙愧斯人。髦士久臺閣，中路一漂淪。歸當列盛朝，豈念臥淮濱。,
答裴丞說歸京所獻,韋應物,執事頗勤久，行去亦傷乖。家貧無僮僕，吏卒升寢齋。衣服藏內篋，藥草曝前階。誰復知次第，濩落且安排。還期在歲晏，何以慰吾懷。,
答裴處士,韋應物,遺民愛精舍，乘犢入青山。來署高陽裡，不遇白衣還。禮賢方化俗，聞風自款關。況子逸群士，棲息蓬蒿間。,
月下會徐十一草堂,韋應物,空齋無一事，岸幘故人期。暫輟觀書夜，還題玩月詩。遠鍾高枕後，清露捲簾時。暗覺新秋近，殘河欲曙遲。,
南塘泛舟會元六昆季,韋應物,端居倦時燠，輕舟泛回塘。微風飄襟散，橫吹繞林長。雲澹水容夕，雨微荷氣涼。一寫悁勤意，寧用訴華觴。,
示從子河南尉班,韋應物,拙直餘恆守，公方爾所存。同佔朱鳥克，俱起小人言。立政思懸棒，謀身類觸藩。不能林下去，只戀府廷恩。,
雲陽館懷谷口,韋應物,清泚階下流，雲自谷口源。念昔白衣士，結廬在石門。道高杳無累，景靜得忘言。山夕綠陰滿，世移清賞存。吏役豈遑暇，幽懷復朝昏。雲泉非所濯，蘿月不可援。長往遂真性，暫遊恨卑喧。出身既事世，高躅難等論。,
三臺,韋應物,冰泮寒塘水淥，雨餘百草皆生。朝來門巷無事，晚下高齋有情。,
同李二過亡友鄭子故第（李與之故，非予所識,韋應物,客車名未滅，沒世恨應長。斜月知何照，幽林判自芳。故人驚逝水，寒雀噪空牆。不是平生舊，遺蹤要可傷。,
感鏡,韋應物,鑄鏡廣陵市，菱花匣中發。夙昔嘗許人，鏡成人已沒。如冰結圓器，類璧無絲髮。形影終不臨，清光殊不歇。一感平生言，松枝樹秋月。,
夜望,韋應物,南樓夜已寂，暗鳥動林間。不見城郭事，沉沉唯四山。,
寄楊協律,韋應物,吏散門閣掩，鳥鳴山郡中。遠念長江別，俯覺座隅空。,
遊溪,韋應物,野水煙鶴唳，楚天雲雨空。玩舟清景晚，垂釣綠蒲中。落花飄旅衣，歸流澹清風。緣源不可極，遠樹但青蔥。,
偶入西齋院示釋子恆璨,韋應物,僧齋地雖密，忘子跡要賒。一來非問訊，自是看山花。,
簡盧陟,韋應物,可憐白雪曲，未遇知音人。恓惶戎旅下，蹉跎淮海濱。澗樹含朝雨，山鳥哢餘春。我有一瓢酒，可以慰風塵。,
賦得浮雲起離色，送鄭述誠,韋應物,遊子欲言去，浮雲那得知。偏能見行色，自是獨傷離。晚帶城遙暗，秋生峰尚奇。還因朔吹斷，匹馬與相隨。,
送五經趙隨登科授廣德尉,韋應物,明經有清秩，當在石渠中。獨往宣城郡，高齋謁謝公。寒原正蕪漫，夕鳥自西東。秋日不堪別，悽悽多朔風。,
送常侍御卻使西蕃,韋應物,歸奏聖朝行萬里，卻銜天詔報蕃臣。本是諸生守文墨，今將匹馬靜煙塵。旅宿關河逢暮雨，春耕亭障識遺民。此去多應收故地，寧辭沙塞往來頻。,
送王校書,韋應物,同宿高齋換時節，共看移石復栽杉。送君江浦已惆悵，更上西樓看遠帆。,
送鄭端公弟移院常州,韋應物,時瞻憲臣重，禮為內兄全。公程儻見責，私愛信不愆。況昔陪朝列，今茲俱海壖。清觴方對酌，天書忽告遷。豈徒咫尺地，使我心思綿。應當自此始，歸拜雲臺前。,
玩螢火,韋應物,時節變衰草，物色近新秋。度月影才斂，繞竹光復流。,
郡齋移杉,韋應物,擢幹方數尺，幽姿已蒼然。結根西山寺，來植郡齋前。新含野露氣，稍靜高窗眠。雖為賞心遇，豈有巖中緣。,
送王卿,韋應物,別酌春林啼鳥稀，雙旌背日晚風吹。卻憶回來花已盡，東郊立馬望城池。籠禽羨歸翼，遠守懷交親。況復歲雲暮，凜凜冰霜辰。旭霽開郡閣，寵餞集文人。洞庭摘朱實，松江獻白鱗。,
答趙氏生伉,韋應物,暫與雲林別，忽陪鴛鷺翔。看山不得去，知爾獨相望。,
答王卿送別,韋應物,去馬嘶春草，歸人立夕陽。元知數日別，要使兩情傷。,
西郊遊矚,韋應物,東風散餘冱，陂水淡已綠。煙芳何處尋，杳藹春山曲。新禽哢暄節，晴光泛嘉木。一與諸君遊，華觴忻見屬。,
重寄,韋應物,復寄滿瓢去，定見空瓢來。若不打瓢破，終當費酒材。,
寄黃尊師,韋應物,結茅種杏在雲端，掃雪焚香宿石壇。靈祇不許世人到，忽作雷風登嶺難。,
永定寺喜闢強夜至,韋應物,子有新歲慶，獨此苦寒歸。夜叩竹林寺，山行雪滿衣。深爐正燃火，空齋共掩扉。還將一尊對，無言百事違。,
傷逝（此後十九首，盡同德精舍舊居傷懷時所,韋應物,染白一為黑，焚木盡成灰。念我室中人，逝去亦不回。結髮二十載，賓敬如始來。提攜屬時屯，契闊憂患災。柔素亮為表，禮章夙所該。仕公不及私，百事委令才。一旦入閨門，四屋滿塵埃。斯人既已矣，觸物但傷摧。單居移時節，泣涕撫嬰孩。知妄謂當遣，臨感要難裁。夢想忽如睹，驚起復徘徊。此心良無已，繞屋生蒿萊。,
對雨贈李主簿、高秀才,韋應物,邐迤曙雲薄，散漫東風來。青山滿春野，微雨灑輕埃。吏局勞佳士，賓筵得上才。終朝狎文墨，高興共徘徊。,
灃上西齋寄諸友（七月中善福之西齋作）,韋應物,絕岸臨西野，曠然塵事遙。清川下邐迤，茅棟上岧嶢。玩月愛佳夕，望山屬清朝。俯砌視歸翼，開襟納遠飆。等陶辭小秩，效朱方負樵。閒遊忽無累，心跡隨景超。明世重才彥，雨露降丹霄。群公正雲集，獨予忻寂寥。,
善福閣對雨，寄李儋幼遐,韋應物,飛閣凌太虛，晨躋鬱崢嶸。驚飆觸懸檻，白雲冒層甍。太陰布其地，密雨垂八紘。仰觀固不測，俯視但冥冥。感此窮秋氣，沈鬱命友生。及時未高步，羈旅遊帝京。聖朝無隱才，品物俱昭形。國士秉繩墨，何以表堅貞。寸心東北馳，思與一會並。我車夙已駕，將逐晨風徵。郊途住成淹，默默阻中情。,
同德寺閣集眺,韋應物,芳節慾雲晏，遊遨樂相從。高閣照丹霞，飀飀含遠風。寂寥氛氳廓，超忽神慮空。旭日霽皇州，岹嶢見兩宮。嵩少多秀色，群山莫與崇。三川浩東注，瀍澗亦來同。陰陽降大和，宇宙得其中。舟車滿川陸，四國靡不通。舊堵今既葺，庶氓亦已豐。周覽思自奮，行當遇時邕。,
登樂遊廟作,韋應物,高原出東城，鬱郁見咸陽。上有千載事，乃自漢宣皇。頹堧久凌遲，陳跡翳丘荒。春草雖復綠，驚風但飄揚。周覽京城內，雙闕起中央。微鍾何處來，暮色忽蒼蒼。歌吹喧萬井，車馬塞康莊。昔人豈不爾，百世同一傷。歸當守衝漠，跡寓心自忘。,
閒居寄端及重陽,韋應物,山明野寺曙鍾微，雪滿幽林人跡稀。閒居寥落生高興，無事風塵獨不歸。,
洛都遊寓,韋應物,東風日已和，元化亮無私。草木同時植，生條有高卑。罷官守園廬，豈不懷渴飢。窮通非所幹，跼促當何為。佳辰幸可遊，親友亦相追。朝從華林宴，暮返東城期。掇英出蘭皋，玩月步川坻。軒冕誠可慕，所憂在縶維。,
社日寄崔都水及諸弟群屬,韋應物,山郡多暇日，社時放吏歸。坐閣獨成悶，行塘閱清輝。春風動高柳，芳園掩夕扉。遙思裡中會，心緒悵微微。,
府舍月遊,韋應物,官舍耿深夜，佳月喜同遊。橫河俱半落，泛露忽驚秋。散彩疏群樹，分規澄素流。心期與浩景，蒼蒼殊未收。,
月溪與幼遐、君貺同遊（時二子還城）,韋應物,岸筱覆回溪，回溪曲如月。沉沉水容綠，寂寂流鶯歇。淺石方凌亂，遊禽時出沒。半雨夕陽霏，緣源雜花發。明晨重來此，同心應已闕。,
與幼遐、君貺兄弟同遊白家竹潭,韋應物,清賞非素期，偶遊方自得。前登絕嶺險，下視深潭黑。密竹已成暮，歸雲殊未極。春鳥依谷暄，紫蘭含幽色。已將芳景遇，復款平生憶。終念一歡別，臨風還默默。,
寄暢當（聞以子弟被召從軍）,韋應物,寇賊起東山，英俊方未閒。聞君新應募，籍籍動京關。出身文翰場，高步不可攀。青袍未及解，白羽插腰間。昔為瓊樹枝，今有風霜顏。秋郊細柳道，走馬一夕還。丈夫當為國，破敵如摧山。何必事州府，坐使鬢毛斑。,
簡陟、巡、建二甥（盧氏生）,韋應物,忽羨後生連榻話，獨依寒燭一齋空。時流歡笑事從別，把酒吟詩待爾同。,
秋郊作,韋應物,清露澄境遠，旭日照林初。一望秋山淨，蕭條形跡疏。登原忻時稼，採菊行故墟。方願沮溺耦，淡泊守田廬。,
登郡寄京師諸季、淮南子弟,韋應物,始罷永陽守，復臥潯陽樓。懸檻飄寒雨，危堞侵江流。迨茲聞雁夜，重憶別離秋。徒有盈樽酒，鎮此百端憂。,
寄黃、劉二尊師,韋應物,廬山兩道士，各在一峰居。矯掌白雲表，晞髮陽和初。清夜降真侶，焚香滿空虛。中有無為樂，自然與世疏。道尊不可屈，符守豈暇餘。高齋遙致敬，願示一編書。,
和李二主簿，寄淮上綦毋三,韋應物,滿城憐傲吏，終日賦新詩。請報淮陰客，春帆浪作期。,
送崔押衙相州（頃任內黃令）,韋應物,禮樂儒家子，英豪燕趙風。驅雞嘗理邑，走馬卻從戎。白刃千夫闢，黃金四海同。嫖姚恩顧下，諸將指揮中。別路憐芳草，歸心伴塞鴻。鄴城新騎滿，魏帝舊臺空。望闕應懷戀，遭時貴立功。萬方如已靜，何處欲輸忠。,
送李十四山東遊（一作山人東遊）,韋應物,聖朝有遺逸，披膽謁至尊。豈是貿榮寵，誓將救元元。權豪非所便，書奏寢禁門。高歌長安酒，忠憤不可吞。欻來客河洛，日與靜者論。濟世翻小事，丹砂駐精魂。東遊無復系，樑楚多大蕃。高論動侯伯，疏懷脫塵喧。送君都門野，飲我林中樽。立馬望東道，白雲滿梁園。踟躕欲何贈，空是平生言。,
送唐明府赴溧水（三任縣事）,韋應物,三為百里宰，已過十餘年。只嘆官如舊，旋聞邑屢遷。魚鹽濱海利，姜蔗傍湖田。到此安氓俗，琴堂又晏然。,
任洛陽丞請告一首,韋應物,方鑿不受圓，直木不為輪。揆材各有用，反性生苦辛。折腰非吾事，飲水非吾貧。休告臥空館，養病絕囂塵。游魚自成族，野鳥亦有群。家園杜陵下，千歲心氛氳。天晴嵩山高，雪後河洛春。喬木猶未芳，百草日已新。著書復何為，當去東皋耘。,
晚出府舍與獨孤兵曹、令狐士曹南尋朱雀街歸,韋應物,分曹幸同簡，聯騎方愜素。還從廣陌歸，不覺青山暮。翻翻鳥未沒，杳杳鍾猶度。尋草遠無人，望山多枉路。聊參世士跡，嘗得靜者顧。出入雖見牽，忘身緣所晤。,
雜言送黎六郎（壽陽公之子）,韋應物,冰壺見底未為清，少年如玉有詩名。聞話嵩峰多野寺，不嫌黃綬向陽城。朱門嚴訓朝辭去，騎出東郊滿飛絮。河南庭下拜府君，陽城歸路山氛氳。山氛氳，長不見。釣臺水淥荷已生，少姨廟寒花始遍。縣閒吏傲與塵隔，移竹疏泉常岸幘。莫言去作折腰官，豈似長安折腰客。,
寓居永定精舍（蘇州）,韋應物,政拙忻罷守，閒居初理生。家貧何由往，夢想在京城。野寺霜露月，農興羈旅情。聊租二頃田，方課子弟耕。眼暗文字廢，身閒道心精。即與人群遠，豈謂是非嬰。,
贈別河南李功曹（巨集辭登科拜官）,韋應物,耿耿抱私戚，寥寥獨掩扉。臨觴自不飲，況與故人違。故人方琢磨，瑰朗代所稀。憲禮更右職，文翰灑天機。聿來自東山，群彥仰餘輝。談笑取高第，綰綬即言歸。洛都遊燕地，千里及芳菲。今朝章臺別，楊柳亦依依。雲霞未改色，山川猶夕暉。忽復不相見，心思亂霏霏。,
餌黃精,韋應物,靈藥出西山，服食採其根。九蒸換凡骨，經著上世言。候火起中夜，馨香滿南軒。齋居感眾靈，藥術啟妙門。自懷物外心，豈與俗士論。終期脫印綬，永與天壤存。,
自尚書郎出為滁州刺史（留別朋友兼示諸弟）,韋應物,少年不遠仕，秉笏東西京。中歲守淮郡，奉命乃徵行。素慚省閣姿，況忝符竹榮。效愚方此始，顧私豈獲並。徘徊親交戀，愴悢昆友情。日暮風雪起，我去子還城。登途建隼旟，勒駕望承明。雲臺煥中天，龍闕鬱上徵。晨興奉早朝，玉露沾華纓。一朝從此去，服膺理庶甿。皇恩倘歲月，歸服廁群英。,
送元錫、楊凌,韋應物,荒林翳山郭，積水成秋晦。端居意自違，況別親與愛。歡筵慊未足，離燈悄已對。還當掩郡閣，佇君方此會。,
送中弟（一作送崔肅懿）,韋應物,秋風入疏戶，離人起晨朝。山郡多風雨，西樓更蕭條。嗟予淮海老，送子關河遙。同來不同去，沉憂寧復消。,
對萱草,韋應物,何人樹萱草，對此郡齋幽。本是忘憂物，今夕重生憂。叢疏露始滴，芳餘蝶尚留。還思杜陵圃，離披風雨秋。,
送房杭州（孺復）,韋應物,專城未四十，暫謫豈蹉跎。風雨吳門夜，惻愴別情多。,
對雜花,韋應物,朝紅爭景新，夕素含露翻。妍姿如有意，流芳復滿園。單棲守遠郡，永日掩重門。不與花為偶，終遣與誰言。,
種藥,韋應物,好讀神農書，多識藥草名。持縑購山客，移蒔羅眾英。不改幽澗色，宛如此地生。汲井既蒙澤，插楥亦扶傾。陰穎夕房斂，陽條夏花明。悅玩從茲始，日夕繞庭行。州民自寡訟，養閒非政成。,
聽江笛送陸侍御（同丘員外賦題）,韋應物,遠聽江上笛，臨觴一送君。還愁獨宿夜，更向郡齋聞。,
期盧嵩，枉書稱日暮無馬不赴，以詩答,韋應物,佳期不可失，終願枉衡門。南陌人猶度，西林日未昏。庭前空倚杖，花裡獨留樽。莫道無來駕，知君有短轅。,
上方僧,韋應物,見月出東山，上方高處禪。空林無宿火，獨夜汲寒泉。不下藍溪寺，今年三十年。,
始聞夏蟬,韋應物,徂夏暑未晏，蟬鳴景已曛。一聽知何處，高樹但侵雲。響悲遇衰齒，節謝屬離群。還憶郊園日，獨向澗中聞。,
鷓鴣啼（一作李嶠詩）,韋應物,可憐鷓鴣飛，飛向樹南枝。南枝日照暖，北枝霜露滋。露滋不堪棲，使我夜常啼。願逢雲中鶴，銜我向寥廓。願作城上烏，一年生九雛。何不舊巢住，枝弱不得去。何意道苦辛，客子常畏人。第一百九十四卷,
行路難（一作連環歌）,韋應物,荊山之白玉兮，良工雕琢雙環連，月蝕中央鏡心穿。故人贈妾初相結，恩在環中尋不絕。人情厚薄苦須臾，昔似連環今似玦。連環可碎不可離，如何物在人自移。上客勿遽歡，聽妾歌路難。旁人見環環可憐。不知中有長恨端。,
答令狐士曹、獨孤兵曹聯騎暮歸望山見寄,韋應物,共愛青山住近南，行牽吏役背雙驂。枉書獨宿對流水，遙羨歸時滿夕嵐。,
答劉西曹（時為京兆功曹）,韋應物,公館夜雲寂，微涼群樹秋。西曹得時彥，華月共淹留。長嘯舉清觴，志氣誰與儔。千齡事雖邈，俯念忽已周。篇翰如雲興，京洛頗優遊。詮文不獨古，理妙即同流。淺劣見推許，恐為識者尤。空慚文璧贈，日夕不能酬。,
答貢士黎逢（時任京兆功曹）,韋應物,茂等方上達，諸生安可希。棲神澹物表，渙汗布令詞。如彼崑山玉，本自有光輝。鄙人徒區區，稱歎亦何為。彌月曠不接，公門但驅馳。蘭章忽有贈，持用慰所思。不見心尚密，況當相見時。,
答韓庫部（協）,韋應物,良玉表貞度，麗藻頗為工。名列金閨籍，心與素士同。日晏下朝來，車馬自生風。清宵有佳興，皓月直南宮。矯翮方上徵，顧我邈忡忡。豈不願攀舉，執事府庭中。智乖時亦蹇，才大命有通。還當以道推，解組守蒿蓬。,
答崔主簿問，兼簡溫上人,韋應物,緣情生眾累，晚悟依道流。諸境一已寂，了將身世浮。閒居澹無味，忽復四時周。靡靡芳草積，稍稍新篁抽。即此抱餘素，塊然誠寡儔。自適一忻意，愧蒙君子憂。,
廣陵行,韋應物,雄藩鎮楚郊，地勢鬱岧嶢。雙旌擁萬戟，中有霍嫖姚。海雲助兵氣，寶貨益軍饒。嚴城動寒角，晚騎踏霜橋。翕習英豪集，振奮士卒驍。列郡何足數，趨拜等卑寮。日宴方雲罷，人逸馬蕭蕭。忽如京洛間，遊子風塵飄。歸來視寶劍，功名豈一朝。,
王母歌（一作玉女歌）,韋應物,眾仙翼神母，羽蓋隨雲起。上游玄極杳冥中，下看東海一杯水。海畔種桃經幾時，千年開花千年子。玉顏眇眇何處尋，世上茫茫人自死。,
答庫部韓郎中,韋應物,高士不羈世，頗將榮辱齊。適委華冕去，欲還幽林棲。雖懷承明戀，忻與物累暌。逍遙觀運流，誰復識端倪。而我豈高致，偃息平門西。愚者世所遺，沮溺共耕犁。風雪積深夜，園田掩荒蹊。幸蒙相思札，款曲期見攜。,
答端,韋應物,郊園夏雨歇，閒院綠陰生。職事方無效，幽賞獨違情。物色坐如見，離抱悵多盈。況感夕涼氣，聞此亂蟬鳴。,
答端,韋應物,坐憶故園人已老，寧知遠郡雁還來。長瞻西北是歸路，獨上城樓日幾回。,
答僴奴、重陽二甥（僴奴趙氏甥伉，重陽崔氏,韋應物,棄職曾守拙，玩幽遂忘喧。山澗依磽瘠，竹樹蔭清源。貧居煙火溼，歲熟梨棗繁。風雨飄茅屋，蒿草沒瓜園。群屬相歡悅，不覺過朝昏。有時看禾黍，落日上秋原。飲酒任真性，揮筆肆狂言。一朝忝蘭省，三載居遠藩。復與諸弟子，篇翰每相敦。西園休習射，南池對芳樽。山藥經雨碧，海榴凌霜翻。念爾不同此，悵然復一論。重陽守故家，僴子旅湘沅。俱有緘中藻，惻惻動離魂。不知何日見，衣上淚空存。,
酬劉侍郎使君（劉太真）,韋應物,瓊樹凌霜雪，蔥茜如芳春。英賢雖出守，本自玉階人。宿昔陪郎署，出入仰清塵。孰雲俱列郡，比德豈為鄰。風雨飄海氣，清涼悅心神。重門深夏晝，賦詩延眾賓。方以歲月舊，每蒙君子親。繼作郡齋什，遠贈荊山珍。高閒庶務理，遊眺景物新。朋友亦遠集，燕酌在佳辰。始唱已慚拙，將酬益難伸。濡毫意黽勉，一用寫悁勤。,
答令狐侍郎（令狐峘）,韋應物,一凶乃一吉，一是復一非。孰能逃斯理，亮在識其微。三黜故無慍，高賢當庶幾。但以親交戀，音容邈難希。況昔別離久，俱忻藩守歸。朝宴方陪廁，山川又乖違。吳門冒海霧，峽路凌連磯。同會在京國，相望涕沾衣。明時重英才，當複列彤闈。白玉雖塵垢，拂拭還光輝。,
答秦十四校書（秦系）,韋應物,知掩山扉三十秋，魚須翠碧棄床頭。莫道謝公方在郡，五言今日為君休。,
南池宴錢子辛，賦得科斗,韋應物,臨池見科斗，美爾樂有餘。不憂網與鉤，幸得免為魚。且願充文字，登君尺素書。,
大梁亭會李四棲梧作,韋應物,樑王昔愛才，千古化不泯。至今蓬池上，遠集八方賓。車馬平明合，城郭滿埃塵。逢君一相許，豈要平生親。入仕三十載，如何獨未伸。英聲久籍籍，臺閣多故人。置酒發清彈，相與樂佳辰。孤亭得長望，白日下廣津。富貴良可取，朅來西入秦。秋風旦夕起，安得客樑陳。,
答鄭騎曹青橘絕句（一作故人重九日求橘書中,韋應物,憐君臥病思新橘，試摘猶酸亦未黃。書後欲題三百顆，洞庭須待滿林霜。,
揚州偶會前洛陽盧耿主簿（應物頃貳洛陽常有,韋應物,楚塞故人稀，相逢本不期。猶存袖裡字，忽怪鬢中絲。客舍盈樽酒，江行滿篋詩。更能連騎出，還似洛橋時。,
和晉陵陸丞早春遊望（一作杜審言詩）,韋應物,獨有宦遊人，偏驚物候新。雲霞出海曙，梅柳渡江春。淑氣催黃鳥，晴光照綠蘋。忽聞歌苦調，歸思欲沾巾。,
酬秦徵君、徐少府春日見寄,韋應物,終日愧無政，與君聊散襟。城根山半腹，亭影水中心。朗詠竹窗靜，野情花徑深。那能有餘興，不作剡溪尋。,
西郊燕集,韋應物,濟濟眾君子，高宴及時光。群山靄遐矚，綠野布熙陽。列坐遵曲岸，披襟襲蘭芳。野庖薦嘉魚，激澗泛羽觴。眾鳥鳴茂林，綠草延高岡。盛時易徂謝，浩思坐飄颺。眷言同心友，茲遊安可忘。,
春中憶元二,韋應物,雨歇萬井春，柔條已含綠。徘徊洛陽陌，惆悵杜陵曲。遊絲正高下，啼鳥還斷續。有酒今不同，思君瑩如玉。,
曉至園中憶諸弟、崔都水,韋應物,山郭恆悄悄，林月亦娟娟。景清神已澄，事簡慮絕牽。秋塘遍衰草，曉露洗紅蓮。不見心所愛，茲賞豈為妍。,
懷琅琊、深標二釋子,韋應物,白雲埋大壑，陰崖滴夜泉。應居西石室，月照山蒼然。,
早春對雪，寄前殿中元侍御,韋應物,掃雪開幽徑，端居望故人。猶殘臘月酒，更值早梅春。幾日東城陌，何時曲水濱。聞閒且共賞，莫待繡衣新。,
將往江淮，寄李十九儋,韋應物,燕燕東向來，文鵷亦西飛。如何不相見，羽翼有高卑。徘徊到河洛，華屋未及窺。秋風飄我行，遠與淮海期。回首隔煙霧，遙遙兩相思。陽春自當返，短翮欲追隨。,
尋隱者不遇,賈島,松下問童子，言師採藥去。只在此山中，雲深不知處。,唐詩三百首
題李凝幽居,賈島,閒居少鄰並，草徑入荒園。鳥宿池邊樹，僧敲月下門。過橋分野色，移石動雲根。暫去還來此，幽期不負言。,
劍客,賈島,十年磨一劍，霜刃未曾試。今日把示君，誰有不平事。,
憶江上吳處士,賈島,閩國揚帆去，蟾蜍虧復團。秋風生渭水，落葉滿長安。此地聚會夕，當時雷雨寒。蘭橈殊未返，訊息海雲端。,
憶江上吳處士,賈島,閩國揚帆後，蟾蜍虧復圓。秋風吹渭水，落葉滿長安。此地聚會夕，當時雷雨寒。蘭橈殊未返，訊息海雲端。,思念詩
暮過山村,賈島,數裡聞寒水，山家少四鄰。怪禽啼曠野，落日恐行人。初月未終夕，邊烽不過秦。蕭條桑柘處，煙火漸相親。,羈旅詩
即事,賈島,索莫對孤燈，陰雲積幾層。自嗟憐十上，誰肯待三徵。心被通人見，文叨大匠稱。悲秋秦塞草，懷古漢家陵。城靜高崖樹，漏多幽沼冰。過聲沙島鷺，絕行石庵僧。豈謂舊廬在，誰言歸未曾。,
雪晴晚望,賈島,倚杖望晴雪，溪雲幾萬重。樵人歸白屋，寒日下危峰。野火燒岡草，斷煙生石松。卻回山寺路，聞打暮天鍾。,
寄韓潮州愈,賈島,此心曾與木蘭舟，直到天南潮水頭。隔嶺篇章來華嶽，出關書信過瀧流。峰懸驛路殘雲斷，海浸城根老樹秋。一夕瘴煙風捲盡，月明初上浪西樓。,
竹,賈島,籬外清陰接藥欄，曉風交戛碧琅玕。子猷沒後知音少，粉節霜筠漫歲寒。,
古意,賈島,碌碌復碌碌，百年雙轉轂。志士終夜心，良馬白日足。俱為不等閒，誰是知音目。眼中兩行淚，曾吊三獻玉。,
題興化寺園亭,賈島,破卻千家作一池，不栽桃李種薔薇。薔薇花落秋風起，荊棘滿庭君始知。,
送僧,賈島,此生披衲過，在世得身閒。日午遊都市，天寒往華山。言歸文字外，意出有無間。仙掌雲邊樹，巢禽時出關。,
送僧,賈島,大內曾持論，天南化俗行。舊房山雪在，春草岳陽生。曉了蓮經義，堪任寶蓋迎。王侯皆護法，何寺講鐘鳴。,
送僧,賈島,池上時時鬆雪落，焚香菸起見孤燈。靜夜憶誰來對坐，曲江南岸寺中僧。,
送僧,賈島,出家從丱歲，解論造玄門。不惜揮談柄，誰能聽至言。中時山果熟，後夏竹陰繁。此去逢何日，峨嵋曉復昏。,
寄遠,賈島,別腸多鬱紆，豈能肥肌膚。始知相結密，不及相結疏。疏別恨應少，密離恨難袪。門前南流水，中有北飛魚。魚飛向北海，可以寄遠書。不惜寄遠書，故人今在無。況此數尺身，阻彼萬里途。自非日月光，難以知子軀。,
寄遠,賈島,家住錦水上，身徵遼海邊。十書九不到，一到忽經年。,
贈僧,賈島,從來多是遊山水，省泊禪舟月下濤。初過石橋年尚少，久辭天柱臘應高。青松帶雪懸銅錫，白髮如霜落鐵刀。常恐畫工援筆寫，身長七尺有眉毫。,
贈僧,賈島,亂山秋木穴，裡有靈蛇藏。鐵錫掛臨海，石樓聞異香。出塵頭未白，入定衲凝霜。莫話五湖事，令人心欲狂。,
絕句,賈島,海底有明月，圓於天上輪。得之一寸光，可買千里春。,
送別,賈島,丈夫未得意，行行且低眉。素琴彈復彈，會有知音知。,
送別,賈島,門外便伸千里別，無車不得到河梁。高樓直上百餘尺，今日為君南望長。,
詠懷,賈島,縱把書看未省勤，一生生計只長貧。可能在世無成事，不覺離家作老人。中嶽深林秋獨往，南原多草夜無鄰。經年抱疾誰來問，野鳥相過啄木頻。,
題詩後,賈島,二句三年得，一吟雙淚流。知音如不賞，歸臥故山秋。,
早行,賈島,早起赴前程，鄰雞尚未鳴。主人燈下別，羸馬暗中行。蹋石新霜滑，穿林宿鳥驚。遠山鍾動後，曙色漸分明。,
早蟬,賈島,早蟬孤抱芳槐葉，噪向殘陽意度秋。也任一聲催我老，堪聽兩耳畏吟休。得非下第無高韻，須是青山隱白頭。若問此心嗟嘆否，天人不可怨而尤。,
早起,賈島,北客入西京，北雁再離北。秋寢獨前興，天梭星落織。耽玩餘恬爽，顧盼輕痾力。旅途少顏盡，明鏡勸仙食。出門路縱橫，張家路最直。昨夜夢見書，張家廳上壁。,
送友人遊蜀,賈島,萬岑深積翠，路向此中難。欲暮多羈思，因高莫遠看。卓家人寂寞，揚子業凋殘。唯有岷江水，悠悠帶月寒。,
宿山寺,賈島,眾岫聳寒色，精廬向此分。流星透疏木，走月逆行雲。絕頂人來少，高松鶴不群。一僧年八十，世事未曾聞。,
偶作,賈島,野步隨吾意，那知是與非。稔年時雨足，閏月暮蟬稀。獨樹依岡老，遙峰出草微。園林自有主，宿鳥且同歸。,
夜坐,賈島,蟋蟀漸多秋不淺，蟾蜍已沒夜應深。三更兩鬢幾枝雪，一念雙峰四祖心。,
寄友人,賈島,同人半年別，一別寂來音。賴有別時文，相思時一吟。我常倦投跡，君亦知此衿。筆硯且勿棄，蘇張曾陸沉。但存舌在口，當冀身遂心。君看明月夜，鬆桂寒森森。,
送人南遊,賈島,此別天涯遠，孤舟泛海中。夜行常認火，帆去每因風。蠻國人多富，炎方語不同。雁飛難度嶺，書信若為通。,
辭二知己,賈島,一雙千歲鶴，立別孤翔鴻。波島忽已暮，海雨寒濛濛。離人聞美彈，亦與哀彈同。況茲切切弄，繞彼行行躬。雲飛北嶽碧，火息西山紅。何以代遠誠，折芳臘雪中。,
寓興,賈島,莫居暗室中，開目閉目同。莫趨碧霄路，容飛不容步。暗室未可居，碧霄未可趨。勸君跨仙鶴，日下云為衢。,
送饒州張使君,賈島,終南雲雨連城闕，去路西江白浪頭。滁上郡齋離昨日，鄱陽農事勸今秋。道心生向前朝寺，文思來因靜夜樓。借問泊帆干謁者，誰人曾聽峽猿愁。,
寓興,賈島,真集道方至，貌殊妒還多。山泉入城池，自然生渾波。今時出古言，在眾翻為訛。有琴含正韻，知音者如何。一生足感激，世言忽嵯峨。不得市井味，思響吾巖阿。浮華豈我事，日月徒蹉跎。曠哉潁陽風，千載無其他。,
病起,賈島,高丘歸未得，空自責遲迴。身事豈能遂，蘭花又已開。病令新作少，雨阻故人來。燈下南華卷，袪愁當酒杯。,
易水懷古,賈島,荊卿重虛死，節烈書前史。我嘆方寸心，誰論一時事。至今易水橋，寒風兮蕭蕭。易水流得盡，荊卿名不消。,
鷺鷥,賈島,求魚未得食，沙岸往來行。島月獨棲影，暮天寒過聲。墮巢因木折，失侶遇弦驚。頻向煙霄望，吾知爾去程。,
感秋,賈島,商氣颯已來，歲華又虛擲。朝雲藏奇峰，暮雨灑疏滴。幾蜩嘿涼葉，數蛩思陰壁。落日空館中，歸心遠山碧。昔人多秋感，今人何異昔。四序馳百年，玄發坐成白。喧喧徇聲利，擾擾同轍跡。儻無世上懷，去偃松下石。,
望山,賈島,南山三十里，不見逾一旬。冒雨時立望，望之如朋親。虯龍一掬波，洗盪千萬春。日日雨不斷，愁殺望山人。天事不可長，勁風來如奔。陰霪一以掃，浩翠寫國門。長安百萬家，家家張屏新。誰家最好山，我願為其鄰。,
登樓,賈島,秋日登高望，涼風吹海初。山川明已久，河漢沒無餘。遠近涯寥夐，高低中太虛。賦因王閣筆，思比謝遊疏。,
冬夜,賈島,羈旅復經冬，瓢空盎亦空。淚流寒枕上，跡絕舊山中。凌結浮萍水，雪和衰柳風。曙光雞未報，嘹唳兩三鴻。,
客喜,賈島,客喜非實喜，客悲非實悲。百回信到家，未當身一歸。未歸長嗟愁，嗟愁填中懷。開口吐愁聲，還卻入耳來。常恐淚滴多，自損兩目輝。鬢邊雖有絲，不堪織寒衣。,
寄丘儒,賈島,地近輕數見，地遠重一面。一面如何重，重甚珍寶片。自經失歡笑，幾度騰霜霰。此心鎮懸懸，天象固迴轉。長安秋風高，子在東甸縣。儀形信寂蔑，風雨豈乖間。憑人報訊息，何易憑筆硯。俱不盡我心，終須對君宴。,
寄孟協律,賈島,我有弔古泣，不泣向路岐。揮淚灑暮天，滴著桂樹枝。別後冬節至，離心北風吹。坐孤雪扉夕，泉落石橋時。不驚猛虎嘯，難辱君子詞。欲酬空覺老，無以堪遠持。岧嶢倚角窗，王屋懸清思。,
投孟郊,賈島,月中有孤芳，天下聆薰風。江南有高唱，海北初來通。容飄清冷餘，自蘊襟抱中。止息乃流溢，推尋卻冥濛。我知雪山子，謁彼偈句空。必竟獲所實，爾焉遂深衷。錄之孤燈前，猶恨百首終。一吟動狂機，萬疾辭頑躬。生平面未交，永夕夢輒同。敘詰誰君師，詎言無吾宗。餘求履其跡，君曰可但攻。啜波腸易飽，揖險神難從。前歲曾入洛，差池阻從龍。萍家復從趙，雲思長縈縈。嵩海每可詣，長途追再窮。原傾肺腸事，盡入焦梧桐。,
戲贈友人,賈島,一日不作詩，心源如廢井。筆硯為轆轤，吟詠作縻綆。朝來重汲引，依舊得清冷。書贈同懷人，詞中多苦辛。,
老將,賈島,膽壯亂須白，金瘡蠹百骸。旌旗猶入夢，歌舞不開懷。燕雀來鷹架，塵埃滿箭靫。自誇勳業重，開府是官階。,
贈友人,賈島,五字詩成卷，清新韻具偕。不同狂客醉，自伴律僧齋。春別和花樹，秋辭帶月淮。卻歸登第日，名近榜頭排。,
齋中,賈島,眈靜非謬為，本性實疏索。齋中一就枕，不覺白日落。低扉礙軒轡，寡德謝接諾。叢菊在牆陰，秋窮未開萼。所餐類病馬，動影似移嶽。欲駐迫逃衰，豈殊辭綆縛。已見飽時雨，應豐蔬與藥。,
遊仙,賈島,借得孤鶴騎，高近金烏飛。掬河洗老貌，照月生光輝。天中鶴路直，天盡鶴一息。歸來不騎鶴，身自有羽翼。若人無仙骨，芝朮徒煩食。,
酬棲上人,賈島,夜久城館閒，情幽出在山。新月有微輝，朗朗空庭間。處世雖識機，伊餘多掩關。鬆姿度臘見，籬藥知春還。靜覽冰雪詞，厚為酬贈顏。東林有躑躅，脫屣期共攀。,
冬月長安雨中見終南雪,賈島,秋節新已盡，雨疏露山雪。西峰稍覺明，殘滴猶未絕。氣侵瀑布水，凍著白雲穴。今朝灞滻雁，何夕瀟湘月。想彼石房人，對雪扉不閉。,
明月山懷獨孤崇魚琢,賈島,明月長在目，明月長在心。在心覆在目，何得稀去尋。試望明月人，孟夏樹蔽岑。想彼嘆此懷，樂喧忘幽林。鄉本北嶽外，悔恨東夷深。願縮地脈還，豈待天恩臨。非不渴隱秀，卻嫌他事侵。或雲嶽樓鍾，來繞草堂吟。當從令尹後，再往步柏林。,
投張太祝,賈島,風骨高更老，向春初陽葩。泠泠月下韻，一一落海涯。有子不敢和，一聽千嘆嗟。身臥東北泥，魂掛西南霞。手把一枝慄，往輕覺程賒。水天朔方色，暖日嵩根花。達閒幽棲山，遣尋種藥家。欲買雙瓊瑤，慚無一木瓜。,
重酬姚少府,賈島,隙月斜枕旁，諷詠夏貽什。如今何時節，蟲虺亦已蟄。答遲禮涉傲，抱疾思加澀。僕本胡為者，銜肩貢客集。茫然九州內，譬如一錐立。欺暗少此懷，自明曾瀝泣。量無趫勇士，誠欲戈矛戢。原閣期躋攀，潭舫偶俱入。深齋竹木合，畢夕風雨急。俸利沐均分，價稱煩噓噏。百篇見刪罷，一命嗟未及。滄浪愚將還，知音激所習。,
送張校書季霞,賈島,從京去容州，馬在船上多。容州幾千裡，直傍青天涯。掌記試校書，未稱高詞華。義往不可屈，出家如入家。城市七月初，熱與夏未差。餞君到野地，秋涼滿山坡。南境異北候，風起無塵沙。秦吟宿楚澤，海酒落桂花。暫醉即還醒，彼土生桂茶。,
寄賀蘭朋吉,賈島,往往東林下，花香似火焚。故園從小別，夜雨近秋聞。野菜連寒水，枯株簇古墳。泛舟同遠客，尋寺入幽雲。斜日扉多掩，荒田徑細分。相思蟬幾處，偶坐蝶成群。會宿曾論道，登高省議文。苦吟遙可想，邊葉向紛紛。,
客思,賈島,促織聲尖尖似針，更深刺著旅人心。獨言獨語月明裡，驚覺眠童與宿禽。,
春行,賈島,去去行人遠，塵隨馬不窮。旅情斜日後，春色早煙中。流水穿空館，閒花發故宮。舊鄉千里思，池上綠楊風。,
題鄭常侍廳前竹,賈島,綠竹臨詩酒，嬋娟思不窮。亂枝低積雪，繁葉亞寒風。蕭颯疑泉過，縈迴有徑通。侵庭根出土，隔壁筍成叢。疏影紗窗外，清音寶瑟中。捲簾終日看，欹枕幾秋同。萬頃歌王子，千竿伴阮公。露光憐片片，雨潤愛濛濛。嶰谷蠻湖北，湘川灀水東。何如軒檻側，蒼翠嫋長空。,
送李傅侍郎劍南行營,賈島,走馬從邊事，新恩受外臺。勇看雙節出，期破八蠻回。許國家無戀，盤江棧不摧。移軍刁斗逐，報捷劍門開。角咽獼猴叫，鼙幹霹靂來。去年新甸邑，猶滯佐時才。,
別徐明府,賈島,抱琴非本意，生事偶相縈。口尚袁安節，身無子賤名。地寒春雪盛，山淺夕風輕。百戰餘荒野，千夫漸耦耕。一杯宜獨夜，孤客戀交情。明日疲驂去，蕭條過古城。,
送雍陶及第歸成都寧親,賈島,不唯詩著籍，兼又賦知名。議論於題稱，春秋對問精。半應陰騭與，全賴有司平。歸去峰巒眾，別來鬆桂生。漲江流水品，當道白雲坑。勿以攻文捷，而將學劍輕。製衣新濯錦，開醞舊燒罌。同日升科士，誰同膝下榮。,
不欺,賈島,上不欺星辰，下不欺鬼神。知心兩如此，然後何所陳。食魚味在鮮，食蓼味在辛。掘井須到流，結交須到頭。此語誠不謬，敵君三萬秋。,
攜新文詣張籍韓愈途中成,賈島,袖有新成詩，欲見張韓老。青竹未生翼，一步萬里道。仰望青冥天，雲雪壓我腦。失卻終南山，惆悵滿懷抱。安得西北風，身願變蓬草。地只聞此語，突出驚我倒。,
送陝府王建司馬,賈島,司馬雖然聽曉鍾，尚猶高枕恣疏慵。請詩僧過三門水，賣藥人歸五老峰。移舫綠陰深處息，登樓涼夜此時逢。杜陵惆悵臨相餞，未寢月前多屐蹤。,
送陳商,賈島,古道長荊棘，新岐路交橫。君於荒榛中，尋得古轍行。足踏聖人路，貌端禪士形。我曾接夜談，似聽講一經。聯翩曾數舉，昨登高第名。釜底絕煙火，曉行皇帝京。上客遠府遊，主人須目明。青雲別青山，何日復可升。,
劉景陽東齋,賈島,鬆陰連竹影，中有蕪苔井。清風此地多，白日空自永。景陽公幹孫，詩句得真景。勸我不須歸，月出東齋靜。,
遊子,賈島,遊子喜鄉遠，非吾憶歸廬。誰知奔他山，自欲早旋車。朝賞暮已足，圖歸願無餘。當期附鵬翼，未偶方躊躇。,
上邠寧刑司徒,賈島,箭頭破帖渾無敵，杖底敲球遠有聲。馬走千蹄朝萬乘，地分三郡擁雙旌。春風欲盡山花發，曉角初吹客夢驚。不是邢公來鎮此，長安西北未能行。,
黃鵠下太液池,賈島,高飛空外鵠，下向禁中池。岸印行蹤淺，波搖立影危。來從千里島，舞拂萬年枝。踉蹌孤風起，裴回水沫移。幽音清露滴，野性白雲隨。太液無彈射，靈禽翅不垂。,
代舊將,賈島,舊事說如夢，誰當信老夫。戰場幾處在，部曲一人無。落日收病馬，晴天晒陣圖。猶希聖朝用，自鑷白髭鬚。,
蓮峰歌,賈島,錦礫潺湲玉溪水，曉來微雨藤花紫。冉冉山雞紅尾長，一聲樵斧驚飛起。鬆剌梳空石差齒，煙香風軟人蔘蕊。陽崖一夢伴雲根，仙菌靈芝夢魂裡。,
早春題友人湖上新居二首,賈島,近得雲中路，門長侵早開。到時猶有雪，行處已無苔。勸酒客初醉，留茶僧未來。每逢晴暖日，惟見乞花栽。門不當官道，行人到亦稀。故從餐後出，多是夜深歸。開篋收詩卷，掃床移臥衣。幾時同買宅，相送有柴扉。,
送令狐綯相公,賈島,梁園趨戟節，海草幾枯春。風水難遭便，差池未振鱗。姓名猶語及，門館阻何因。苦擬修文卷，重擎獻匠人。吟看青島處，朝退赤墀晨。根愛杉栽活，枝憐雪霰新。綴篇嗟調逸，不和揣才貧。早晚還霖雨，滂沱洗月輪。揠苗方滅裂，成器待陶鈞。困阪思回顧，迷邦輒問津。數行望外札，絕句握中珍。是日榮遊汴，當時怯往陳。鴻舂乖漢爵，楨病臥漳濱。嶽整五千仞，雲惟一片身。故山離未死，秋水宿經旬。下第能無恧，高科恐有神。罷耕田料廢，省釣岸應榛。慷慨知音在，誰能淚墮巾。,
皇甫主簿期遊山不及赴,賈島,休官匹馬在，新意入山中。更住應難遂，前期恨不同。集蟬苔樹僻，留客雨堂空。深夜誰相訪，惟當清淨翁。,
宿成湘林下,賈島,相訪夕陽時，千株木未衰。石泉流出谷，山雨滴棲鴟。漏向燈聽數，酒因客寢遲。今宵不盡興，更有月明期。,
送褚山人歸日本,賈島,懸帆待秋水，去入杳冥間。東海幾年別，中華此日還。岸遙生白髮，波盡露青山。隔水相思在，無書也是閒。,
雨夜寄馬戴,賈島,芳林杏花樹，花落子西東。今夕曲江雨，寒催朔北風。鄉書滄海絕，隱路翠微通。寂寂相思際，孤釭殘漏中。,
寄劉侍御,賈島,衣多苔蘚痕，猶擬更趨門。自夏雖無病，經秋不過原。積泉留岱鳥，疊岫隔巴猿。琴月西齋集，如今豈復言。,
題竹谷上人院,賈島,禪庭高鳥道，回望極川原。樵徑連峰頂，石泉通竹根。木深猶積雪，山淺未聞猿。欲別塵中苦，願師貽一言。,
寄江上人,賈島,紫閣舊房在，新家中嶽東。煙波千里隔，訊息一朝通。寒日汀洲路，秋晴島嶼風。分明杜陵葉，別後兩經紅。,
北嶽廟,賈島,天地有五嶽，恆嶽居其北。巖巒疊萬重，詭怪浩難測。人來不敢入，祠宇白日黑。有時起霖雨，一灑天地德。神兮安在哉，永康我王國。,
玩月,賈島,寒月破東北，賈生立西南。西南立倚何，立倚青青杉。近月有數星，星名未詳諳。但愛杉倚月，我倚杉為三。月乃不上杉，上杉難相參。眙愕子細視，睛瞳桂枝劖。目常有熱疾，久視無煩炎。以手捫衣裳，零露已濡沾。久立雙足凍，時向股髀淹。立久病足折，兀然黐膠粘。他人應已睡，轉喜此景恬。此景亦胡及，而我苦淫耽。無異市井人，見金不知廉。不知此夜中，幾人同無厭。待得上頂看，未擬歸枕函。強步望寢齋，步步情不堪。步到竹叢西，東望如隔簾。卻坐竹叢外，清思刮幽潛。量知愛月人，身願化為蟾。,
靈準上人院,賈島,掩扉當太白，臘數等鬆椿。禁漏來遙夜，山泉落近鄰。經聲終卷曉，草色幾芽春。海內知名士，交遊準上人。,
王侍御南原莊,賈島,買得足雲地，新栽藥數窠。峰頭盤一徑，原下注雙河。春寺閒眠久，晴臺獨上多。南齋宿雨後，仍許重來麼。,
贈智朗禪師,賈島,上人分明見，玉兔潭底沒。上人光慘貌，古來恨峭發。涕辭孔顏廟，笑訪禪寂室。步隨青山影，坐學白塔骨。解聽無弄琴，不禮有身佛。欲問師何之，忽與我相別。率賦贈遠言，言慚非子曰。,
觀冬設上東川楊尚書,賈島,匏革奏冬非獨樂，軍城未曉啟重門。何時卻入三臺貴，此日空知八座尊。羅綺舞中收雨點，貔貅閫外捲雲根。逐遷屬吏隨賓列，撥棹扁舟不忘恩。,
渡桑乾,賈島,客舍幷州已十霜，歸心日夜憶咸陽。無端更渡桑乾水，卻望幷州是故鄉。,
上谷旅夜,賈島,世難那堪恨旅遊，龍鍾更是對窮秋。故園千里數行淚，鄰杵一聲終夜愁。月到寒窗空皓晶，風翻落葉更颼飀。此心不向常人說，倚識平津萬戶侯。,
寄無得頭陀,賈島,夏臘今應三十餘，不離樹下冢間居。貌堪良匠抽毫寫，行稱高僧續傳書。落澗水聲來遠遠，當空月色自如如。白衣只在青門裡，心每相親跡且疏。,
答王參,賈島,寸晷不相待，四時互如競。客思先覺秋，蟲聲苦知暝。霜鬆積舊翠，露月團如鏡。詩負屬景同，琴孤坐堂聽。相期黃菊節，別約紅桃徑。每把式微篇，臨風一長詠。,
山中道士,賈島,頭髮梳千下，休糧帶瘦容。養雛成大鶴，種子作高鬆。白石通宵煮，寒泉盡日舂。不曾離隱處，那得世人逢。,
憶吳處士,賈島,半夜長安雨，燈前越客吟。孤舟行一月，萬水與千岑。島嶼夏雲起，汀洲芳草深。何當折松葉，拂石剡溪陰。,
哭孟郊,賈島,身死聲名在，多應萬古傳。寡妻無子息，破宅帶林泉。冢近登山道，詩隨過海船。故人相吊後，斜日下寒天。,
送崔約秀才,賈島,歸寧彷彿三千里，月向船窗見幾宵。野鼠獨偷高樹果，前山漸見短禾苗。更深柵鎖淮波疾，葦動風生雨氣遙。重入石頭城下寺，南朝杉老未乾燋。,
賀龐少尹除太常少卿,賈島,太白山前終日見，十旬假滿擬秋尋。中峰絕頂非無路，北闕除書阻入林。朝謁此時閒野屐，宿齋何處止鳴砧。省中石鐙陪隨步，唯賞煙霞不厭深。,
上杜駙馬,賈島,玉山突兀壓乾坤，出得朱門入戟門。妻是九重天子女，身為一品令公孫。鴛鴦殿裡參皇后，龍鳳堂前賀至尊。今日澧陽非久駐，佇為霖雨拜新恩。,
送南康姚明府,賈島,銅章美少年，小邑在南天。版籍多遷客，封疆接洞田。靜江鳴野鼓，發纜帶村煙。卻笑陶元亮，何須憶醉眠。,
送慈恩寺霄韻法師謁太原李司空,賈島,何故謁司空，雲山知幾重。磧遙來雁盡，雪急去僧逢。清磬先寒角，禪燈徹曉烽。舊房閒片石，倚著最高鬆。,
晚晴見終南諸峰,賈島,秦分積多峰，連巴勢不窮。半旬藏雨裡，此日到窗中。圓魄將升兔，高空欲叫鴻。故山思不見，碣石泬寥東。,
喜姚郎中自杭州回,賈島,路多楓樹林，累日泊清陰。來去泛流水，翛然適此心。一披江上作，三起月中吟。東省期司諫，雲門悔不尋。,
題長江,賈島,言心俱好靜，廨署落暉空。歸吏封宵鑰，行蛇入古桐。長江頻雨後，明月眾星中。若任遷人去，西溪與剡通。,
送徐員外赴河中,賈島,原野正蕭瑟，中間分散情。吏從甘扈罷，詔許朔方行。邊日沉殘角，河關截夜城。雲居閒獨往，長老出房迎。,
寄滄州李尚書,賈島,滄溟深絕闊，西岸郭東門。戈者羅夷鳥，桴人思嶠猿。威稜高臘冽，煦育極春溫。陂澱封疆內，蒹葭壁壘根。搖鞞邊地脈，愁箭虎狼魂。水縣賣紗市，鹽田煮海村。枝條分御葉，家世食唐恩。武可縱橫講，功從戰伐論。天涯生月片，嶼頂湧泉源。非是泥池物，方因雷雨尊。沉謀藏未露，鄰境帖無喧。青冢驕回鶻，蕭關陷葉蕃。何時霖歲旱，早晚雪邦冤。迢遞瞻旌纛，浮陽寄詠言。,
送蔡京,賈島,躍蹄歸魯日，帶漏別秦星。易折芳條桂，難窮邃義經。登封多泰嶽，巡狩遍滄溟。家在何林下，梁山翠滿庭。,
送黃知新歸安南,賈島,池亭沉飲遍，非獨曲江花。地遠路穿海，春歸冬到家。火山難下雪，瘴土不生茶。知決移來計，相逢期尚賒。,
贈胡禪歸,賈島,自是根機鈍，非關夏臘深。秋來江上寺，夜坐嶺南心。井鑿山含月，風吹磬出林。祖師攜只履，去路杳難尋。,
落第東歸逢僧伯陽,賈島,相逢須語笑，人世別離頻。曉至長侵月，思鄉動隔春。見僧心暫靜，從俗事多迍。宇宙詩名小，山河客路新。翠桐猶入爨，清鏡未辭塵。逸足思奔驥，隨群且退鱗。宴乖紅杏寺，愁在綠楊津。老病難為樂，開眉賴故人。,
寄韓湘,賈島,過嶺行多少，潮州漲滿川。花開南去後，水凍北歸前。望鷺吟登閣，聽猿淚滴船。相思堪面話，不著尺書傳。,
宿孤館,賈島,落日投村戍，愁生為客途。寒山晴後綠，秋月夜來孤。橘樹千株在，漁家一半無。自知風水靜，舟系岸邊蘆。,
哭宗密禪師,賈島,鳥道雪岑巔，師亡誰去禪。幾塵增滅後，樹色改生前。層塔當鬆吹，殘蹤傍野泉。唯嗟聽經虎，時到壞庵邊。,
京北原作,賈島,登原見城闕，策蹇思炎天。日午路中客，槐花風處蟬。遠山秦木上，清渭漢陵前。何事居人世，皆從名利牽。,
哭盧仝,賈島,賢人無官死，不親者亦悲。空令古鬼哭，更得新鄰比。平生四十年，惟著白布衣。天子未辟召，地府誰來追。長安有交友，託孤遽棄移。冢側志石短，文字行參差。無錢買鬆栽，自生蒿草枝。在日贈我文，淚流把讀時。從茲加敬重，深藏恐失遺。,
蔣亭和蔡湘州,賈島,蔣宅為亭榭，蔡城東郭門。潭連秦相井，鬆老漢朝根。已積蒼苔遍，何曾舊徑存。高齋無事後，時復一攜尊。,
宿姚合宅寄張司業籍,賈島,閒宵因集會，柱史話先生。身愛無一事，心期往四明。松枝影搖動，石磬響寒清。誰伴南齋宿，月高霜滿城。,
義雀行和朱評事,賈島,玄鳥雄雌俱，春雷驚蟄餘。口銜黃河泥，空即翔天隅。一夕皆莫歸，嘵嘵遺眾雛。雙雀抱仁義，哺食勞劬劬。雛既邐迤飛，雲間聲相呼。燕雀雖微類，感愧誠不殊。禽賢難自彰，幸得主人書。,
送玄巖上人歸西蜀,賈島,玉壘山中寺，幽深勝概多。藥成彭祖搗，頂受七輪摩。去臘催今夏，流光等逝波。會當依糞掃，五嶽遍頭陀。,
送朱休歸劍南,賈島,劍南歸受賀，太學賦聲雄。山路長江岸，朝陽十月中。芽新抽雪茗，枝重集猿楓。卓氏琴臺廢，深蕪想徑通。,
送皇甫侍御,賈島,曉鍾催早期，自是赴嘉招。舟泊湘江闊，田收楚澤遙。雁驚起衰草，猿渴下寒條。來使黔南日，時應問寂寥。,
原居即事言懷贈孫員外,賈島,出入土門偏，秋深石色泉。徑通原上草，地接水中蓮。採菌依餘枿，拾薪逢刈田。鑷撏白髮斷，兵阻尺書傳。避路來華省，抄詩上彩箋。高齋久不到，猶喜未經年。,
送胡道士,賈島,短褐身披滿漬苔，靈溪深處觀門開。卻從城裡移琴去，許到山中寄藥來。臨水古壇秋醮罷，宿杉幽鳥夜飛回。丹梯願逐真人上，日夕歸心白髮催。,
哭柏巖和尚,賈島,苔覆石床新，師曾佔幾春。寫留行道影，焚卻坐禪身。塔院關鬆雪，經房鎖隙塵。自嫌雙淚下，不是解空人。,
送鄒明府遊靈武,賈島,曾宰西畿縣，三年馬不肥。債多平劍與，官滿載書歸。邊雪藏行徑，林風透臥衣。靈州聽曉角，客館未開扉。,
贈丘先生,賈島,常言吃藥全勝飯，華嶽鬆邊採茯神。不遣髭鬚一莖白，擬為白日上升人。,
早秋寄題天竺靈隱寺,賈島,峰前峰後寺新秋，絕頂高窗見沃洲。人在定中聞蟋蟀，鶴從棲處掛獼猴。山鍾夜渡空江水，汀月寒生古石樓。心憶懸帆身未遂，謝公此地昔年遊。,
送無可上人,賈島,圭峰霽色新，送此草堂人。麈尾同離寺，蛩鳴暫別親。獨行潭底影，數息樹邊身。終有煙霞約，天台作近鄰。,
送羅少府歸牛渚,賈島,作尉長安始三日，忽思牛渚夢天台。楚山遠色獨歸去，灞水空流相送回。霜覆鶴身松子落，月分螢影石房開。白雲多處應頻到，寒澗泠泠漱古苔。,
贈溫觀主,賈島,一別羅浮竟未還，觀深廊古院多關。君來幾日行虛洞，仙去空壇在遠山。胎息存思當黑處，井華懸綆取朝間。弊廬道室雖鄰近，自樂冬陽炙背閒。,
病鶻吟,賈島,俊鳥還投高處棲，騰身戛戛下雲梯。有時透霧凌空去，無事隨風入草迷。迅疾月邊捎玉兔，遲迴日裡拂金雞。不緣毛羽遭零落，焉肯雄心向爾低。,
秋暮,賈島,北門楊柳葉，不覺已繽紛。值鶴因臨水，迎僧忽背雲。白鬚相併出，清淚兩行分。默默空朝夕，苦吟誰喜聞。,
送人南歸,賈島,分手向天涯，迢迢泛海波。雖然南地遠，見說北人多。山暖花常發，秋深雁不過。炎方饒勝事，此去莫蹉跎。,
送惠雅法師歸玉泉,賈島,只到瀟湘水，洞庭湖未遊。飲泉看月別，下峽聽猿愁。講不停雷雨，吟當近海流。降霜歸楚夕，星冷玉泉秋。,
題張博士新居,賈島,青楓何不種，林在洞庭村。應為三湘遠，難移萬里根。鬥牛初過伏，菡萏欲香門。舊即湖山隱，新廬葺此原。,
石門陂留辭從叔謨,賈島,幽鳥飛不遠，此行千里間。寒衝陂水霧，醉下菊花山。有恥長為客，無成又入關。何時臨澗柳，吾黨共來攀。,
懷博陵故人,賈島,孤城易水頭，不忘舊交遊。雪壓圍棋石，風吹飲酒樓。路遙千萬裡，人別十三秋。吟苦相思處，天寒水急流。,
孟融逸人,賈島,孟君臨水居，不食水中魚。衣褐唯粗帛，筐箱只素書。樹林幽鳥戀，世界此心疏。擬棹孤舟去，何峰又結廬。,
永福湖和楊鄭州,賈島,積水還平岸，春來引鄭溪。舊渠通郭下，新堰絕湖西。嵩少分明對，瀟湘闊狹齊。客遊隨庶子，孤嶼草萋萋。,
送鄭少府,賈島,江岸一相見，空令惜此分。夕陽行帶月，酌水少留君。野地初燒草，荒山過雪雲。明年還調集，蟬可在家聞。,
送姚杭州,賈島,白雲峰下城，日夕白雲生。人老江波釣，田侵海樹耕。吳山鍾入越，蓮葉吹搖旌。詩異石門思，濤來向越迎。,
夜集田卿宅,賈島,朗詠高齋下，如將古調彈。翻鴻向桂水，來雪渡桑乾。滴滴玉漏曙，翛翛竹籟殘。曩年曾宿此，亦值五陵寒。,
送宣皎上人遊太白,賈島,剃髮鬢無雪，去年三十三。山過春草寺，磬度落花潭。得句才鄰約，論宗意在南。峰靈疑懶下，蒼翠太虛參。,
贈李金州,賈島,綺裡祠前後，山程踐白雲。溯流隨大旆，登岸見全軍。曉角吹人夢，秋風卷雁群。霧開方露日，漢水底沙分。,
寄李輈侍郎,賈島,終過盟津書，分明夢不虛。人從清渭別，地隔太行餘。賓幕誰嫌靜，公門但晏如。櫑鞞幹霹靂，斜漢溼蟾蜍。追琢垂今後，敦龐得古初。井臺憐操築，漳岸想丕疏。亦翼鏗珉珮，終當直石渠。此身多抱疾，幽裡近營居。憶漱蘇門澗，經浮楚澤瀦。鬆栽侵古影，葷斷尚芹菹。語嘿曾延接，心源離滓淤。誰言姓琴氏，獨跨角生魚。,
慈恩寺上座院,賈島,未委衡山色，何如對塔峰。曩宵曾宿此，今夕值秋濃。羽族棲煙竹，寒流帶月鍾。井甘源起異，泉湧漬苔封。,
元日女道士受籙,賈島,元日更新夜，齋身稱淨衣。數星連鬥出，萬里斷雲飛。霜下磬聲在，月高壇影微。立聽師語了，左肘系符歸。,
喜雍陶至,賈島,今朝笑語同，幾日百憂中。鳥度劍門靜，蠻歸瀘水空。步霜吟菊畔，待月坐林東。且莫孤此興，勿論窮與通。,
送穆少府知眉州,賈島,劍門倚青漢，君昔未曾過。日暮行人少，山深異鳥多。猿啼和峽雨，棧盡到江波。一路白雲裡，飛泉灑薜蘿。,
二月晦日留別鄠中友人,賈島,立馬柳花裡，別君當酒酣。春風漸向北，雲雁不飛南。明曉日初一，今年月又三。鞭羸去暮色，遠嶽起煙嵐。,
送僧歸太白山,賈島,堅冰連夏處，太白接青天。雲塞石房路，峰明雨外巔。夜禪臨虎穴，寒漱撇龍泉。後會不期日，相逢應信緣。,
內道場僧弘紹,賈島,麟德燃香請，長安春幾回。夜閒同像寂，晝定為吾開。講罷鬆根老，經浮海水來。六年雙足履，只步院中苔。,
哭張籍,賈島,精靈歸恍惚，石磬韻曾聞。即日是前古，誰人耕此墳。舊遊孤棹遠，故域九江分。本欲蓬瀛去，餐芝御白雲。,
寄長武朱尚書,賈島,不日即登壇，槍旗一萬竿。角吹邊月沒，鼓絕爆雷殘。中國今如此，西荒可取難。白衣思請謁，徒步在長安。,
送康秀才,賈島,俱為落第年，相識落花前。酒瀉兩三盞，詩吟十數篇。行岐逢塞雨，嘶馬上津船。樹影高堂下，回時應有蟬。,
送沈秀才下第東歸,賈島,曲言惡者誰，悅耳如彈絲。直言好者誰，刺耳如長錐。沈生才俊秀，心腸無邪欺。君子忌苟合，擇交如求師。毀出疾夫口，騰入禮部闈。下第子不恥，遺才人恥之。東歸家室遠，掉轡時參差。浙雲近吳見，汴柳接楚垂。明年春光別，回首不復疑。,
延康吟,賈島,寄居延壽裡，為與延康鄰。不愛延康裡，愛此裡中人。人非十年故，人非九族親。人有不朽語，得之煙山春。,
就峰公宿,賈島,河出鳥宿後，螢火白露中。上人坐不倚，共我論量空。殘月華晻曖，遠水響玲瓏。爾時無了夢，茲宵方未窮。,
處州李使君改任遂州因寄贈,賈島,庭樹幾株陰入戶，主人何在客聞蟬。鑰開原上高樓鎖，瓶汲池東古井泉。趁靜野禽曾後到，休吟鄰叟始安眠。仙都山水誰能憶，西去風濤書滿船。,
送集文上人遊方,賈島,來從道陵井，雙木溪邊會。分首芳草時，遠意青天外。此遊詣幾嶽，嵩華衡恆泰。,
送汲鵬,賈島,淮南臥理後，復逢君姓汲。文采非尋常，志願期卓立。深江東泛舟，夕陽眺原隰。夏夜言詩會，往往追不及。,
就可公宿,賈島,十里尋幽寺，寒流數派分。僧同雪夜坐，雁向草堂聞。靜語終燈焰，餘生許嶠雲。由來多抱疾，聲不達明君。,
題童真上人,賈島,江上修持積歲年，灘聲未擬住潺湲。誓從五十身披衲，便向三千界坐禪。月峽青城那有滯，天台廬嶽豈無緣。昨宵忽夢遊滄海，萬里波濤在目前。,
送覺興上人歸中條山兼謁河中李司空,賈島,又憶西巖寺，秦原草白時。山尋樵徑上，人到雪房遲。暮磬潭泉凍，荒林野燒移。聞師新譯偈，說擬對旌麾。,
題青龍寺,賈島,碣石山人一軸詩，終南山北數人知。擬看青龍寺裡月，待無一點夜雲時。,
題戴勝,賈島,星點花冠道士衣，紫陽宮女化身飛。能傳上界春訊息，若到蓬山莫放歸。,
送道者,賈島,獨向山中見，今朝又別離。一心無掛住，萬里獨何之。到處絕煙火，逢人話古時。此行無弟子，白犬自相隨。,
清明日園林寄友人,賈島,今日清明節，園林勝事偏。晴風吹柳絮，新火起廚煙。杜草開三徑，文章憶二賢。幾時能命駕，對酒落花前。,清明節
夏夜,賈島,原寺偏鄰近，開門物景澄。磬通多葉罅，月離片雲稜。寄宿山中鳥，相尋海畔僧。唯愁秋色至，乍可在炎蒸。,
送友人棄官遊江左,賈島,羨君休作尉，萬事且全身。寰海多虞日，江湖獨往人。姓名何處變，鷗鳥幾時親。別後吳中使，應須訪子真。,
張郎中過原東居,賈島,年長惟添懶，經旬止掩關。高人餐藥後，下馬此林間。對坐天將暮，同來客亦閒。幾時能重至，水味似深山。,
答王建祕書,賈島,人皆聞蟋蟀，我獨恨蹉跎。白髮無心鑷，青山去意多。信來漳浦岸，期負洞庭波。時掃高槐影，朝回或恐過。,
過雍秀才居,賈島,夏木鳥巢邊，終南嶺色鮮。就涼安坐石，煮茗汲鄰泉。鍾遠清霄半，蜩稀暑雨前。幽齋如葺罷，約我一來眠。,
送朱兵曹回越,賈島,星彩練中見，澄江豈有泥。潮生垂釣罷，楚盡去檣西。磧鳥辭沙至，山鼯隔水啼。會稽半侵海，濤白禹祠溪。,
逢舊識,賈島,幾歲阻干戈，今朝勸酒歌。羨君無白髮，走馬過黃河。舊宅兵燒盡，新宮日奏多。妖星還有角，數尺鐵重磨。,
讓糾曹上樂使君,賈島,戰戰復兢兢，猶如履薄冰。雖然叨一掾，還似說三乘。瓶汲南溪水，書來北嶽僧。戇愚兼抱疾，權紀不相應。,
送譚遠上人,賈島,下視白雲時，山房蓋樹皮。垂枝鬆落子，側頂鶴聽棋。清淨從沙劫，中終未日欹。金光明本行，同侍出峨嵋。,
酬厲玄,賈島,我來從北鄙，子省涉西陵。白髮初相識，秋山擬共登。鄰居帝城雨，會宿御溝冰。未報見貽作，耿然中夜興。,
送沈鶴,賈島,家楚婿於秦，攜妻雲養親。陸行千里外，風捲一帆新。夜泊疏山雨，秋吟搗藥輪。蕪城登眺作，才動廣陵人。,
酬姚合校書,賈島,因貧行遠道，得見舊交遊。美酒易傾盡，好詩難卒酬。公堂朝共到，私第夜相留。不覺入關晚，別來林木秋。,
送獨孤馬二秀才居明月山讀書,賈島,濯志俱高潔，儒科慕冉顏。家辭臨水郡，雨到讀書山。棲鳥棕花上，聲鍾礫閣間。寂寥窗戶外，時見一舟還。,
寄毗陵徹公,賈島,身依吳寺老，黃葉幾回看。早講林霜在，孤禪隙月殘。井通潮浪遠，鍾與角聲寒。已有南遊約，誰言禮謁難。,
光州王建使君水亭作,賈島,楚水臨軒積，澄鮮一畝餘。柳根連岸盡，荷葉出萍初。極浦清相似，幽禽到不虛。夕陽庭際眺，槐雨滴疏疏。,
寄柳舍人宗元,賈島,格與功俱造，何人意不降。一宵三夢柳，孤泊九秋江。擢第名重列，沖天字幾雙。誓為仙者僕，側執馭風幢。,
枕上吟,賈島,夜長憶白日，枕上吟千詩。何當苦寒氣，忽被東風吹。冰開魚龍別，天波殊路岐。,
喜李餘自蜀至,賈島,迢遞岷峨外，西南驛路高。幾程尋嶮棧，獨宿聽寒濤。白鳥飛還立，青猿斷更號。往來從此過，詞體近風騷。,
送劉知新往襄陽,賈島,此別誠堪恨，荊襄是舊遊。眼光懸欲落，心緒亂難收。花木三層寺，煙波五相樓。因君兩地去，長使夢悠悠。,
投元郎中,賈島,心在瀟湘歸未期，卷中多是得名詩。高臺聊望清秋色，片水堪留白鷺鷥。省宿有時聞急雨，朝回盡日伴禪師。舊文去歲曾將獻，蒙與人來說始知。,
題岸上人郡內閒居,賈島,靜向方寸求，不居山嶂幽。池開菡萏香，門閉莓苔秋。金玉重四句，秕糠輕九流。爐煙上喬木，鐘磬下危樓。手種一株鬆，貞心與師儔。,
贈王將軍,賈島,宿衛爐煙近，除書墨未乾。馬曾金鏃中，身有寶刀瘢。父子同時捷，君王畫陣看。何當為外帥，白日出長安。,
寄龍池寺貞空二上人,賈島,受請終南住，俱妨去石橋。林中秋信絕，峰頂夜禪遙。寒草煙藏虎，高鬆月照雕。霜天期到寺，寺置即前朝。,
贈翰林,賈島,清重無過知內製，從前禮絕外庭人。看花在處多隨駕，召宴無時不及身。馬自賜來騎覺穩，詩緣見徹語長新。應憐獨向名場苦，曾十餘年浪過春。,
田將軍書院,賈島,滿庭花木半新栽，石自平湖遠岸來。筍迸鄰家還長竹，地經山雨幾層苔。井當深夜泉微上，閣入高秋戶盡開。行背曲江誰到此，琴書鎖著未朝回。,
投龐少尹,賈島,閉戶息機搔白首，中庭一樹有清陰。年年不改風塵趣，日日轉多泉石心。病起望山臺上立，覺來聽雨燭前吟。龐公相識元和歲，眷分依依直至今。,
送張道者,賈島,新歲抱琴何處去，洛陽三十六峰西。生來未識山人面，不得一聽烏夜啼。,
寄錢庶子,賈島,曲江春水滿，北岸掩柴關。只有僧鄰舍，全無物映山。樹陰終日掃，藥債隔年還。猶記聽琴夜，寒燈竹屋間。,
句,賈島,晴風吹柳絮，新火起廚煙。長江風送客，孤館雨留人。古岸崩將盡，平沙長未休。不如牛與羊，猶得日暮歸。,
送李餘往湖南,賈島,昔去候溫涼，秋山滿楚鄉。今來從辟命，春物遍涔陽。嶽石掛海雪，野楓堆渚檣。若尋吾祖宅，寂寞在瀟湘。,
寄顧非熊,賈島,知君歸有處，山水亦難齊。猶去瀟湘遠，不聞猿狖啼。穴通茆嶺下，潮滿石頭西。獨立生遙思，秋原日漸低。,
三月晦日贈劉評事,賈島,三月正當三十日，風光別我苦吟身。共君今夜不須睡，未到曉鍾猶是春。,描寫春天
泥陽館,賈島,客愁何並起，暮送故人回。廢館秋螢出，空城寒雨來。夕陽飄白露，樹影掃青苔。獨坐離容慘，孤燈照不開。,
崇聖寺斌公房,賈島,近來惟一食，樹下掩禪扉。落日寒山磬，多年壞衲衣。白鬚長更剃，青靄遠還歸。仍說遊南嶽，經行是息機。,
新年,賈島,嗟以龍鍾身，如何歲復新。石門思隱久，銅鏡強窺頻。花發新移樹，心知故國春。誰能平此恨，豈是北宗人。,
贈弘泉上人,賈島,洗足下藍嶺，古師精進同。心知溪卉長，居此玉林空。西殿宵燈磬，東林曙雨風。舊峰鄰太白，石座雨苔濛。,
青門裡作,賈島,燕存鴻已過，海內幾人愁。欲問南宗理，將歸北嶽修。若無攀桂分，只是臥雲休。泉樹一為別，依稀三十秋。,
送南卓歸京,賈島,殘春別鏡陂，罷郡未霜髭。行李逢炎暑，山泉滿路岐。雲藏巢鶴樹，風觸囀鶯枝。三省同虛位，雙旌帶去思。入城宵夢後，待漏月沉時。長策並忠告，從容寫玉墀。,
送韋瓊校書,賈島,賓佐兼歸覲，此行江漢心。別離從闕下，道路向山陰。孤嶼消寒沫，空城滴夜霖。若邪溪畔寺，秋色共誰尋。,
口號,賈島,中夜忽自起，汲此百尺泉。林木含白露，星斗在青天。,
夜集姚合宅期可公不至,賈島,公堂秋雨夜，已是念園林。何事疾病日，重論山水心。孤燈明臘後，微雪下更深。釋子乖來約，泉西寒磬音。,
和劉涵,賈島,京官始雲滿，野人依舊閒。閉扉一畝居，中有古風還。市井日已午，幽窗夢南山。喬木覆北齋，有鳥鳴其間。前日遠嶽僧，來時與開關。新題驚我瘦，窺鏡見醜顏。陶情惜清澹，此意復誰攀。,
上谷送客遊江湖,賈島,莫嘆迢遞分，何殊咫尺別。江樓到夜登，還見南臺月。,
代邊將,賈島,持戈簇邊日，戰罷浮雲收。露草泣寒霽，夜泉鳴隴頭。三尺握中鐵，氣衝星斗牛。報國不拘貴，憤將平虜讎。,
旅遊,賈島,此心非一事，書札若為傳。舊國別多日，故人無少年。空巢霜葉落，疏牖水螢穿。留得林僧宿，中宵坐默然。,
題皇甫荀藍田廳,賈島,任官經一年，縣與玉峰連。竹籠拾山果，瓦瓶擔石泉。客歸秋雨後，印鎖暮鍾前。久別丹陽浦，時時夢釣船。,
下第,賈島,下第只空囊，如何住帝鄉。杏園啼百舌，誰醉在花傍。淚落故山遠，病來春草長。知音逢豈易，孤棹負三湘。,
尋石甕寺上方,賈島,野寺入時春雪後，崎嶇得到此房前。老僧不出迎朝客，已住上方三十年。,
夏日寄高洗馬,賈島,三十年來長在客，兩三行淚忽然垂。白衣蒼鬢經過懶，赤日朱門偃息遲。花發應耽新熟酒，草顛還寫早朝詩。不緣馬死西州去，畫角堪聽是曉吹。,
送李騎曹,賈島,歸騎雙旌遠，歡生此別中。蕭關分磧路，嘶馬背寒鴻。朔色晴天北，河源落日東。賀蘭山頂草，時動卷帆風。,
寄無可上人,賈島,僻寺多高樹，涼天憶重遊。磬過溝水盡，月入草堂秋。穴蟻苔痕靜，藏蟬柏葉稠。名山思遍往，早晚到嵩丘。,
哭胡遇,賈島,夭壽知齊理，何曾免嘆嗟。祭回收朔雪，吊後折寒花。野水秋吟斷，空山暮影斜。弟兄相識遍，猶得到君家。,
寄董武,賈島,雖同一城裡，少省得從容。門掩園林僻，日高巾幘慵。孤鴻來半夜，積雪在諸峰。正憶毗陵客，聲聲隔水鍾。,
題青龍寺鏡公房,賈島,一夕曾留宿，終南搖落時。孤燈岡舍掩，殘磬雪風吹。樹老因寒折，泉深出井遲。疏慵豈有事，多失上方期。,
寄李存穆,賈島,聞道船中病，似憂親弟兄。信來從水路，身去到柴城。久別長鬚鬢，相思書姓名。忽然訊息絕，頻夢卻還京。,
行次漢上,賈島,習家池沼草萋萋，嵐樹光中信馬蹄。漢主廟前湘水碧，一聲風角夕陽低。,
冬夜送人,賈島,平明走馬上村橋，花落梅溪雪未消。日短天寒愁送客，楚山無限路迢迢。,
送知興上人,賈島,久住巴興寺，如今始拂衣。欲臨秋水別，不向故園歸。錫掛天涯樹，房開嶽頂扉。下看千里曉，霜海日生微。,
夕思,賈島,秋宵已難曙，漏向二更分。我憶山水坐，蟲當寂寞聞。洞庭風落木，天姥月離雲。會自東浮去，將何欲致君。,
送李溟謁宥州李權使君,賈島,英雄典宥州，迢遞苦吟遊。風宿驪山下，月斜灞水流。去時初落葉，回日定非秋。太守攜才子，看鵬百尺樓。,
送空公往金州,賈島,七百里山水，手中楖慄粗。鬆生師坐石，潭滌祖傳盂。長擬老嶽嶠，又聞思海湖。惠能同俗姓，不是嶺南盧。,
盧秀才南臺,賈島,居在青門裡，臺當千萬岑。下因岡助勢，上有樹交陰。陵遠根才近，空長畔可尋。新晴登嘯處，驚起宿枝禽。,
淨業寺與前鄠縣李廓少府同宿,賈島,來從城上峰，京寺暮相逢。往往語復默，微微雨灑鬆。家貧初罷吏，年長畏聞蛩。前日猶拘束，披衣起曉鍾。,
雜曲歌辭·壯士吟,賈島,壯士不曾悲，悲即無回期。如何易水上，未歌先淚垂。,
宿懸泉驛,賈島,曉行瀝水樓，暮到懸泉驛。林月值雲遮，山燈照愁寂。,
上樂使君救康成公,賈島,曾夢諸侯笑，康囚議脫枷。千根池裡藕，一朵火中花。,
寄慈恩寺鬱上人,賈島,中秋期夕望，虛室省相容。北斗生清漏，南山出碧重。露寒鳩宿竹，鴻過月圓鍾。此夜情應切，衡陽舊住峰。,
詠韓氏二子,賈島,千巖一尺璧，八月十五夕。清露墮桂花，白鳥舞虛碧。,
送鄭山人遊江湖,賈島,南遊衡嶽上，東往天台裡。足躡華頂峰，目觀滄海水。,
酬慈恩寺文鬱上人,賈島,袈裟影入禁池清，猶憶鄉山近赤城。籬落罅間寒蟹過，莓苔石上晚蛩行。期登野閣閒應甚，阻宿山房疾未平。聞說又尋南嶽去，無端詩思忽然生。,
崔卿池上鶴,賈島,月中時叫葉紛紛，不異洞庭霜夜聞。翎羽如今從放長，猶能飛起向孤雲。,
送朱可久歸越中,賈島,石頭城下泊，北固暝鍾初。汀鷺潮衝起，船窗月過虛。吳山侵越眾，隋柳入唐疏。日欲躬調膳，闢來何府書。,
題魚尊師院,賈島,老子堂前花萬樹，先生曾見幾回春。夜煎白石平明吃，不擬教人哭此身。,
送稱上人,賈島,歸蜀擬從巫峽過，何時得入舊房禪。寺中來後誰身化，起塔栽鬆向野田。,
過京索先生墳,賈島,京索先生三尺墳，秋風漠漠吐寒雲。從來有恨君多哭，今日何人更哭君。,
送李餘及第歸蜀,賈島,知音伸久屈，覲省去光輝。津渡逢清夜，途程盡翠微。雲當綿竹疊，鳥離錦江飛。肯寄書來否，原居出亦稀。,
寄武功姚主簿,賈島,居枕江沱北，情懸渭曲西。數宵曾夢見，幾處得書披。驛路穿荒阪，公田帶淤泥。靜棋功奧妙，閒作韻清悽。鋤草留叢藥，尋山上石梯。客回河水漲，風起夕陽低。空地苔連井，孤村火隔溪。捲簾黃葉落，鎖印子規啼。隴色澄秋月，邊聲入戰鼙。會須過縣去，況是屢招攜。,
題劉華書齋,賈島,白石床無塵，青松樹有鱗。一鶯啼帶雨，兩樹合從春。荒榭苔膠砌，幽叢果墮榛。偶來疏或數，當暑夕勝晨。露滴星河水，巢重草木薪。終南同往意，趙北獨遊身。渡葉司天漏，驚蛩遠地人。機清公幹族，也莫臥漳濱。,
南齋,賈島,獨自南齋臥，神閒景亦空。有山來枕上，無事到心中。簾卷侵床月，屏遮入座風。望春春未至，應在海門東。,
送雍陶入蜀,賈島,江山事若諳，那肯滯雲南。草色分危磴，杉陰近古潭。日斜褒谷鳥，夏淺巂州蠶。吾自疑雙鬢，相逢更不堪。,
秋夜仰懷錢孟二公琴客會,賈島,月色四時好，秋光君子知。南山昨夜雨，為我寫清規。獨鶴聳寒骨，高杉韻細颸。仙家縹緲弄，彷彿此中期。,
寄令狐綯相公,賈島,驢駿勝羸馬，東川路匪賒。一緘論賈誼，三蜀寄嚴家。澄徹霜江水，分明露石沙。話言聲及政，棧閣谷離斜。自著衣偏暖，誰憂雪六花。裹裳留闊襆，防患與通茶。山館中宵起，星河殘月華。雙僮前日僱，數口向天涯。良樂知騏驥，張雷驗鏌鋣。謙光賢將相，別紙聖龍蛇。豈有斯言玷，應無白璧瑕。不妨圓魄裡，人亦指蝦蟆。,
寄令狐綯相公,賈島,官高頻敕授，老免把犁鋤。一主長江印，三封東省書。不無濠上思，唯食圃中蔬。夢幻將泡影，浮生事只如。,
寄華山僧,賈島,遙知白石室，松柏隱朦朧。月落看心次，雲生閉目中。五更鐘隔嶽，萬尺水懸空。苔蘚嵌巖所，依稀有徑通。,
題朱慶餘所居,賈島,天寒吟竟曉，古屋瓦生鬆。寄信船一隻，隔鄉山萬重。樹來沙岸鳥，窗度雪樓鍾。每憶江中嶼，更看城上峰。,
酬胡遇,賈島,麗句傳人口，科名立可圖。移居見山燒，買樹帶巢烏。遊遠風濤急，吟清雪月孤。卻思初識面，仍未有多須。,
送李校書赴吉期,賈島,筮算重重吉，良期詎可遷。不同牛女夜，是配鳳凰年。佩玉春風裡，題章蠟燭前。詩書與箴訓，夫哲又妻賢。,
留別光州王使君建,賈島,杜陵千里外，期在末秋歸。既見林花落，須防木葉飛。楚從何地盡，淮隔數峰微。回首餘霞失，斜陽照客衣。,
辯士,賈島,辯士多毀訾，不聞談己非。猛虎恣殺暴，未嘗齧妻兒。此理天所感，所感當問誰。求食飼雛禽，吐出美言詞。善哉君子人，揚光掩瑕玼。,
郊居即事,賈島,住此園林久，其如未是家。葉書傳野意，檐溜煮胡茶。雨後逢行鷺，更深聽遠蛙。自然還往裡，多是愛煙霞。,
昆明池泛舟,賈島,一枝青竹榜，泛泛綠萍裡。不見釣魚人，漸入秋塘水。,
阮籍嘯臺,賈島,如聞長嘯春風裡，荊棘叢邊訪舊蹤。地接蘇門山近遠，荒臺突兀抵高峰。,
寄劉棲楚,賈島,趨走與偃臥，去就自殊分。當窗一重樹，上有萬里雲。離披不相顧，彷彿類人群。友生去更遠，來書絕如焚。蟬吟我為聽，我歌蟬豈聞。歲暮儻旋歸，晤言桂氛氳。,
聞蟬感懷,賈島,新蟬忽發最高枝，不覺立聽無限時。正遇友人來告別，一心分作兩般悲。,
送崔定,賈島,未知遊子意，何不避炎蒸。幾日到漢水，新蟬鳴杜陵。秋江待得月，夜語恨無僧。巴峽吟過否，連天十二層。,
送董正字常州覲省,賈島,相逐一行鴻，何時出磧中。江流翻白浪，木葉落青楓。輕楫浮吳國，繁霜下楚空。春來歡侍阻，正字在東宮。,
酬姚少府,賈島,梅樹與山木，俱應搖落初。柴門掩寒雨，蟲響出秋蔬。枯槁彰清鏡，孱愚友道書。刊文非不朽，君子自相於。,
送周判官元範赴越,賈島,原下相逢便別離，蟬鳴關路使回時。過淮漸有懸帆興，到越應將墜葉期。城上秋山生菊早，驛西寒渡落潮遲。已曾幾遍隨旌旆，去謁荒郊大禹祠。,
送貞空二上人,賈島,林下中餐後，天涯欲去時。衡陽過有伴，夢澤出應遲。石磬疏寒韻，銅瓶結夜澌。殷勤訝此別，且未定歸期。,
過唐校書書齋,賈島,池滿風吹竹，時時得爽神。聲齊雛鳥語，畫卷老僧真。月出行幾步，花開到四鄰。江湖心自切，未可掛頭巾。,
宿村家亭子,賈島,床頭枕是溪中石，井底泉通竹下池。宿客未眠過夜半，獨聞山雨到來時。,
送厲宗上人,賈島,擁策背岷峨，終南雨雪和。漱泉秋鶴至，禪樹夜猿過。高頂白雲盡，前山黃葉多。曾吟廬嶽上，月動九江波。,
李斯井,賈島,井存上蔡南門外，置此井時來相秦。斷綆數尋垂古甃，取將寒水是何人。,
送盧秀才遊潞府,賈島,雨餘滋潤在，風不起塵沙。邊日寡文思，送君吟月華。過山幹相府，臨水宿僧家。能賦焉長屈，芳春宴杏花。,
積雪,賈島,昔屬時霖滯，今逢臘雪多。南猜飄桂渚，北訝雨交河。盡滅平蕪色，彌重古木柯。空中離白氣，島外下滄波。隱者迷樵道，朝人冷玉珂。夕繁仍晝密，漏間復鍾和。想積高嵩頂，新秋皎月過。,
送孫逸人,賈島,衣屢猶同俗，妻兒亦宛然。不餐能累月，無病已多年。是藥皆諳性，令人漸信仙。杖頭書數卷，荷入翠微煙。,
宿慈恩寺鬱公房,賈島,病身來寄宿，自掃一床閒。反照臨江磬，新秋過雨山。竹陰移冷月，荷氣帶禪關。獨住天台意，方從內請還。,
喜無可上人遊山回,賈島,一食復何如，尋山無定居。相逢新夏滿，不見半年餘。聽話龍潭雪，休傳鳥道書。別來還似舊，白髮日高梳。,
寄宋州田中丞,賈島,古郡近南徐，關河萬里餘。相思深夜後，未答去秋書。自別知音少，難忘識面初。舊山期已久，門掩數畦蔬。,
延壽裡精舍寓居,賈島,旅託避華館，荒樓遂愚慵。短庭無繁植，珍果春亦濃。側廬廢扃樞，纖魄時臥逢。耳目乃鄽井，肺肝即巖峰。汲泉飲酌餘，見我閒靜容。霜蹊猶舒英，寒蝶斷來蹤。雙履與誰逐，一尋青瘦筇。,
寄魏少府,賈島,來時乖面別，終日使人慚。易記卷中句，難忘燈下談。溼苔粘樹癭，瀑布濺房庵。音信如相惠，移居古井南。,
滕校書使院小池,賈島,小池誰見鑿時初，走水南來十里餘。樓上日斜吹暮角，院中人出鎖游魚。,
贈牛山人,賈島,二十年中餌茯苓，致書半是老君經。東都舊住商人宅，南國新修道士亭。鑿石養峰休買蜜，坐山秤藥不爭星。古來隱者多能卜，欲就先生問丙丁。,
懷鄭從志,賈島,西風吹陰雲，雨雪半夜收。忽憶天涯人，起看鬥與牛。故人別二年，我意如百秋。音信兩杳杳，誰雲昔綢繆。平明一封書，寄向東北舟。翩翩春歸鳥，會自為匹儔。,
易州登龍興寺樓望郡北高峰,賈島,郡北最高峰，巉巖絕雲路。朝來上樓望，稍覺得幽趣。朦朧碧煙裡，群嶺若相附。何時一登陟，萬物皆下顧。,
寄山中王參,賈島,我看嶽西雲，君看嶽北月。長懷燕城南，相送十里別。別來千餘日，日日憶不歇。遠寄一紙書，數字論白髮。,
酬朱侍御望月見寄,賈島,他寢此時吾不寢，近秋三五日逢晴。相思唯有霜臺月，望盡孤光見卻生。,
和韓吏部泛南溪,賈島,溪裡晚從池岸出，石泉秋急夜深聞。木蘭船共山人上，月映渡頭零落雲。,
方鏡,賈島,背如刀截機頭錦，面似升量澗底泉。銅雀臺南秋日後，照來照去已三年。,
欲遊嵩嶽留別李少尹益,賈島,孤策遲迴洛水湄，孤禽嘹唳幸人知。嵩嶽望中常待我，河梁欲上未題詩。新秋愛月愁多雨，古觀逢仙看盡棋。微眇此來將敢問，鳳凰何日定歸池。,
黃子陂上韓吏部,賈島,石樓雲一別，二十二三春。相逐升堂者，幾為埋骨人。涕流聞度瘴，病起喜還秦。曾是令勤道，非惟恤在迍。疏衣蕉縷細，爽味茗芽新。鍾絕滴殘雨，螢多無近鄰。溪潭承到數，位秩見辭頻。若個山招隱，機忘任此身。,
吊孟協律,賈島,才行古人齊，生前品位低。葬時貧賣馬，遠日哭惟妻。孤冢北邙外，空齋中嶽西。集詩應萬首，物象遍曾題。,
題虢州三堂贈吳郎中,賈島,無窮草樹昔誰栽，新起臨湖白石臺。半岸泥沙孤鶴立，三堂風雨四門開。荷翻團露驚秋近，柳轉斜陽過水來。昨夜北樓堪朗詠，虢城初鎖月裴回。,
懷紫閣隱者,賈島,寂寥思隱者，孤燭坐秋霖。梨慄猿喜熟，雲山僧說深。寄書應不到，結伴擬同尋。廢寢方終夕，迢迢紫閣心。,
送韓湘,賈島,掛席從古路，長風起廣津。楚城花未發，上苑蝶來新。半沒湖波月，初生島草春。孤霞臨石鏡，極浦映村神。細響吟幹葦，餘馨動遠蘋。欲憑將一札，寄與沃洲人。,
題隱者居,賈島,雖有柴門常不關，片雲孤木伴身閒。猶嫌住久人知處，見擬移家更上山。,
雨中懷友人,賈島,對雨思君子，嘗茶近竹幽。儒家鄰古寺，不到又逢秋。,
送僧歸天台,賈島,辭秦經越過，歸寺海西峰。石澗雙流水，山門九里鬆。曾聞清禁漏，卻聽赤城鍾。妙宇研磨講，應齊智者蹤。,
送金州鑑週上人,賈島,地必尋天目，溪仍住若耶。帆隨風便發，月不要雲遮。極浦浮霜雁，回潮落海查。峨嵋省春上，立雪指流沙。,
寄山友長孫棲嶠,賈島,此時氣蕭颯，琴院可應關。鶴似君無事，風吹雨遍山。鬆生青石上，泉落白雲間。有徑連高頂，心期相與還。,
送友人遊塞,賈島,飄蓬多塞下，君見益潸然。迥磧沙銜日，長河水接天。夜泉行客火，曉戍向京煙。少結相思恨，佳期芳草前。,
秋暮寄友人,賈島,寥落關河暮，霜風樹葉低。遠天垂地外，寒日下峰西。有志煙霞切，無家歲月迷。清宵話白閣，已負十年棲。,
長孫霞李溟自紫閣白閣二峰見訪,賈島,寂寞吾廬貧，同來二閣人。所論唯野事，招作住雲鄰。古寺期秋宿，平林散早春。漱流今已矣，巢許豈堯臣。,
送去華法師,賈島,在越居何寺，東南水路歸。秋江洗一鉢，寒日晒三衣。默聽鴻聲盡，行看葉影飛。囊中無寶貨，船戶夜扃稀。,
送友人如邊,賈島,去日重陽後，前程菊正芳。行車輾秋嶽，落葉墜寒霜。雲入漢天白，風高磧色黃。蒲輪待恐晚，求薦向諸方。,
朝飢,賈島,市中有樵山，此舍朝無煙。井底有甘泉，釜中乃空然。我要見白日，雪來塞青天。坐聞西床琴，凍折兩三絃。飢莫詣他門，古人有拙言。,
雙魚謠,賈島,天河墮雙魴，飛我庭中央。掌握尺餘雪，劈開腸有璜。見令饞舌短，烹繞鄰舍香。一得古詩字，與玉含異藏。,
巴興作,賈島,三年未省聞鴻叫，九月何曾見草枯。寒暑氣均思白社，星辰位正憶皇都。蘇卿持節終還漢，葛相行師自渡瀘。鄉味朔山林果別，北歸期掛海帆孤。,
酬張籍王建,賈島,疏林荒宅古坡前，久住還因太守憐。漸老更思深處隱，多閒數得上方眠。鼠拋貧屋收田日，雁度寒江擬雪天。身是龍鍾應是分，水曹芸閣枉來篇。,
逢博陵故人彭兵曹,賈島,曲陽分散會京華，見說三年住海涯。別後解餐蓬虆子，向前未識牧丹花。偶逢日者教求祿，終傍泉聲擬置家。蹋雪攜琴相就宿，夜深開戶鬥牛斜。,
送於中丞使回紇冊立,賈島,君立天驕發使車，冊文字字著金書。漸通青冢鄉山盡，欲達皇情譯語初。調角寒城邊色動，下霜秋磧雁行疏。旌旗來往幾多日，應向途中見歲除。,
對菊,賈島,九日不出門，十日見黃菊。灼灼尚繁英，美人無訊息。,
酬姚合,賈島,黍穗豆苗侵古道，晴原午後早秋時。故人相憶僧來說，楊柳無風蟬滿枝。,
夜期嘯客呂逸人不至,賈島,逸人期宿石床中，遣我開扉對晚空。不知何處嘯秋月，閒著鬆門一夜風。,
雨後宿劉司馬池上,賈島,藍溪秋漱玉，此地漲清澄。蘆葦聲兼雨，芰荷香繞燈。岸頭秦古道，亭面漢荒陵。靜想泉根本，幽崖落幾層。,
黎陽寄姚合,賈島,魏都城裡曾遊熟，才子齋中止泊多。去日綠楊垂紫陌，歸時白草夾黃河。新詩不覺千回詠，古鏡曾經幾度磨。惆悵心思滑臺北，滿杯濃酒與愁和。,
送裴校書,賈島,拜官從祕省，署職在藩維。多故長疏索，高秋遠別離。天寒泗上醉，夜靜岳陽棋。使府臨南海，帆飛到不遲。,
升道精舍南臺對月寄姚合,賈島,月向南臺見，秋霖洗滌餘。出逢危葉落，靜看眾峰疏。冷露常時有，禪窗此夜虛。相思聊悵望，潤氣遍衣初。,
送杜秀才東遊,賈島,東遊誰見待，盡室寄長安。別後葉頻落，去程山已寒。大河風色度，曠野燒煙殘。匣有青銅鏡，時將照鬢看。,
雨夜同厲玄懷皇甫荀,賈島,桐竹繞庭匝，雨多風更吹。還如舊山夜，臥聽瀑泉時。磧雁來期近，秋鍾到夢遲。溝西吟苦客，中夕話兼思。,
楊祕書新居,賈島,城角新居鄰靜寺，時從新閣上經樓。南山泉入宮中去，先向詩人門外流。,
送丹師歸閩中,賈島,波濤路杳然，衰柳落陽蟬。行李經雷電，禪前漱島泉。歸林久別寺，過越未離船。自說從今去，身應老海邊。,
哭孟東野,賈島,蘭無香氣鶴無聲，哭盡秋天月不明。自從東野先生死，側近雲山得散行。,
宿贇上人房,賈島,階前多是竹，閒地擬栽鬆。朱點草書疏，雪平麻履蹤。御溝寒夜雨，宮寺靜時鐘。此時無他事，來尋不厭重。,
題山寺井,賈島,沈沈百尺餘，功就豈斯須。汲早僧出定，鑿新蟲自無。藏源重嶂底，澄翳大空隅。此地如經劫，涼潭會共枯。,
送唐環歸敷水莊,賈島,毛女峰當戶，日高頭未梳。地侵山影掃，葉帶露痕書。鬆徑僧尋藥，沙泉鶴見魚。一川風景好，恨不有吾廬。,
原東居喜唐溫琪頻至,賈島,曲江春草生，紫閣雪分明。汲井嘗泉味，聽鍾問寺名。墨研秋日雨，茶試老僧鐺。地近勞頻訪，烏紗出送迎。,
送敡法師,賈島,度歲不相見，嚴冬始出關。孤煙寒色樹，高雪夕陽山。瀑布寺應到，牡丹房甚閒。南朝遺蹟在，此去幾時還。,
送友人之南陵,賈島,莫嘆徒勞向宦途，不群氣岸有誰如。南陵暫掌仇香印，北闕終行賈誼書。好趁江山尋勝境，莫辭韋杜別幽居。少年躍馬同心使，免得詩中道跨驢。,
寄河中楊少尹,賈島,非惟咎曩時，投刺詣門遲。悵望三秋後，參差萬里期。禹留疏鑿跡，舜在寂寥祠。此到杳難共，迴風逐所思。,
送賀蘭上人,賈島,野僧來別我，略坐傍泉沙。遠道擎空鉢，深山蹋落花。無師禪自解，有格句堪誇。此去非緣事，孤雲不定家。,
再投李益常侍,賈島,何處初投刺，當時赴尹京。淹留花柳變，然諾肺腸傾。避暑蟬移樹，高眠雁過城。人家嵩嶽色，公府洛河聲。聯句逢秋盡，嘗茶見月生。新衣裁白苧，思從曲江行。,
過楊道士居,賈島,先生修道處，茆屋遠囂氛。叩齒坐明月，支頤望白雲。精神含藥色，衣服帶霞紋。無話瀛洲路，多年別少君。,
和孟逸人林下道情,賈島,四氣相陶鑄，中庸道豈銷。夏雲生此日，春色盡今朝。陋巷貧無悶，毗耶疾未調。已栽天末柏，合抱豈非遙。,
宿姚少府北齋,賈島,石溪同夜泛，復此北齋期。鳥絕吏歸後，蛩鳴客臥時。鎖城涼雨細，開印曙鍾遲。憶此漳川岸，如今是別離。,
馬戴居華山因寄,賈島,玉女洗頭盆，孤高不可言。瀑流蓮嶽頂，河注華山根。絕雀林藏鶻，無人境有猿。秋蟾才過雨，石上古鬆門。,
易州過郝逸人居,賈島,每逢詞翰客，邀我共尋君。果見閒居賦，未曾流俗聞。也知鄰市井，宛似出囂氛。卻笑巢由輩，何須隱白雲。,
鄭尚書新開涪江二首,賈島,岸鑿青山破，江開白浪寒。日沉源出海，春至草生灘。梓匠防波溢，蓬仙畏水乾。從今疏決後，任雨滯峰巒。不侵南畝務，已拔北江流。涪水方移岸，潯陽有到舟。潭澄初搗藥，波動乍垂鉤。山可疏三裡，從知歷億秋。,
寄令狐相公,賈島,策杖馳山驛，逢人問梓州。長江那可到，行客替生愁。,
登田中丞高亭,賈島,高亭林表迥嵯峨，獨坐秋宵不寢多。玉兔玉人歌裡出，白雲難似莫相和。,
題韋雲叟草堂,賈島,新起此堂開北窗，當窗山隔一重江。白茅草苫重重密，愛此秋天夜雨淙。,
送靈應上人,賈島,遍參尊宿遊方久，名嶽奇峰問此公。五月半間看瀑布，青城山裡白雲中。,
夜集烏行中所居,賈島,環爐促席復持杯，鬆院雙扉向月開。座上同聲半先達，名山獨入此心來。,
贈樑浦秀才斑竹拄杖,賈島,揀得林中最細枝，結根石上長身遲。莫嫌滴瀝紅斑少，恰似湘妃淚盡時。,
寄白閣默公,賈島,已知歸白閣，山遠晚晴看。石室人心靜，冰潭月影殘。微雲分片滅，古木落薪幹。後夜誰聞磬，西峰絕頂寒。,
送田卓入華山,賈島,幽深足暮蟬，驚覺石床眠。瀑布五千仞，草堂瀑布邊。壇鬆涓滴露，嶽月泬寥天。鶴過君須看，上頭應有仙。,
投李益,賈島,四十歸燕字，千年外始吟。已將書北嶽，不用比南金。,
送人適越,賈島,高城滿夕陽，何事欲沾裳。遷客蓬蒿暮，遊人道路長。晴湖勝鏡碧，寒柳似金黃。若有相思夢，殷勤載八行。,
送耿處士,賈島,一瓶離別酒，未盡即言行。萬水千山路，孤舟幾月程。川原秋色靜，蘆葦晚風鳴。迢遞不歸客，人傳虛隱名。,
送天台僧,賈島,遠夢歸華頂，扁舟背岳陽。寒蔬修淨食，夜浪動禪床。雁過孤峰曉，猿啼一樹霜。身心無別念，餘習在詩章。,
訪李甘原居,賈島,原西居處靜，門對曲江開。石縫銜枯草，查根上淨苔。翠微泉夜落，紫閣鳥時來。仍憶尋淇岸，同行採蕨回。,
原上秋居,賈島,關西又落木，心事復如何。歲月辭山久，秋霖入夜多。鳥從井口出，人自洛陽過。倚仗聊閒望，田家未剪禾。,
贈無懷禪師,賈島,身從劫劫修，果以此生周。禪定石床暖，月移山樹秋。捧盂觀宿飯，敲磬過清流。不掩玄關路，教人問白頭。,
送神邈法師,賈島,柳絮落濛濛，西州道路中。相逢春忽盡，獨去講初終。行疾遙山雨，眠遲後夜風。繞房三兩樹，回日葉應紅。,
過海聯句,賈島,沙鳥浮還沒，山雲斷復連。--高麗使 棹穿波底月，船壓水中天。--賈島,
病蟬,賈島,病蟬飛不得，向我掌中行。拆翼猶能薄，酸吟尚極清。露華凝在腹，塵點誤侵睛。黃雀並鳶鳥，俱懷害爾情。,
送崔嶠遊瀟湘,賈島,功烈尚書孫，琢磨風雅言。渡河山鑿處，陟峴漢灘喧。夢想吟天目，宵同話石門。楓林葉欲下，極浦月清暾。,
寄胡遇,賈島,一自殘春別，經炎復到涼。螢從枯樹出，蛩入破階藏。落葉書勝紙，閒砧坐當床。東門因送客，相訪也何妨。,
臥疾走筆酬韓愈書問,賈島,一臥三四旬，數書惟獨君。願為出海月，不作歸山雲。身上衣頻寄，甌中物亦分。欲知強健否，病鶴未離群。,
赴南巴留別蘇臺知己,賈島,人過梅嶺上，歲歲北風寒。落日孤舟去，青山萬里看。猿聲湘水靜，草色洞庭寬。已料生涯事，只應持釣竿。,
送惟一遊清涼寺,賈島,去有巡臺侶，荒溪眾樹分。瓶殘秦地水，錫入晉山雲。秋月離喧見，寒泉出定聞。人間臨欲別，旬日雨紛紛。,
重與彭兵曹,賈島,故人在城裡，休寄海邊書。漸去老不遠，別來情豈疏。硯冰催臘日，山雀到貧居。每有平戎計，官家別敕除。,
送於總持歸京,賈島,出家初隸何方寺，上國西明御水東。卻見舊房階下樹，別來二十一春風。,
頌德上賈常侍,賈島,邊臣說使朝天子，發語轟然激夏雷。高節羽書期獨傳，分符絳郡滯長材。啁啾鳥恐鷹鸇起，流散人歸父母來。自顧此身無所立，恭談祖德朵頤開。,
夏夜登南樓,賈島,水岸寒樓帶月躋，夏林初見岳陽溪。一點新螢報秋信，不知何處是菩提。,
鹽池院觀鹿,賈島,條峰五老勢相連，此鹿來從若個邊。別有野麋人不見，一生長飲白雲泉。,
荒齋,賈島,草合徑微微，終南對掩扉。晚涼疏雨絕，初曉遠山稀。落葉無青地，閒身著白衣。樸愚猶本性，不是學忘機。,
贈紹明上人,賈島,未住青雲室，中秋獨往年。上方嵩若寺，下視雨和煙。祖豈無言去，心因斷臂傳。不知能已後，更有幾燈然。,
送殷侍御赴同州,賈島,馮翊蒲西郡，沙岡擁地形。中條全離嶽，清渭半和涇。夜暮眠明月，秋深至洞庭。猶來交闢士，事別偃林扃。,
送李登少府,賈島,伊陽耽酒尉，朗詠醉醒新。應見嵩山裡，明年躑躅春。一千尋樹直，三十六峰鄰。流水潺潺處，堅貞玉澗珉。,
寄喬侍郎,賈島,大寧猶未到，曾渡北浮橋。曉出爬船寺，手擎紫慄條。差池不相見，悵望至今朝。近日營家計，繩懸一小瓢。,
夏夜上谷宿開元寺,賈島,詩成一夜月中題，便臥松風到曙雞。帶月時聞山鳥語，郡城知近武陵溪。,
友人婚楊氏催妝,賈島,不知今夕是何夕，催促陽臺近鏡臺。誰道芙蓉水中種，青銅鏡裡一枝開。,
夜喜賀蘭三見訪,賈島,漏鍾仍夜淺，時節慾秋分。泉聒棲松鶴，風除翳月雲。踏苔行引興，枕石臥論文。即此尋常靜，來多隻是君。,
送陳判官赴綏德,賈島,將軍邀入幕，束帶便離家。身暖蕉衣窄，天寒磧日斜。火燒岡斷葦，風捲雪平沙。絲竹豐州有，春來只欠花。,
岐下送友人歸襄陽,賈島,蹉跎隨泛梗，羈旅到西州。舉翮籠中鳥，知心海上鷗。山光分首暮，草色向家秋。若更登高峴，看碑定淚流。,
送安南惟鑑法師,賈島,講經春殿裡，花繞御床飛。南海幾回渡，舊山臨老歸。潮搖蠻草落，月溼島鬆微。空水既如彼，往來訊息稀。,
送李戎扶侍往壽安,賈島,二千餘里路，一半是波濤。未曉著衣起，出城逢日高。關山多寇盜，扶侍帶弓刀。臨別不揮淚，誰知心鬱陶。,
崔卿池上雙白鷺,賈島,鷺雛相逐出深籠，頂各有絲莖數同。灑石多霜移足冷，隔城遠樹掛巢空。其如盡在灘聲外，何似雙飛浦色中。見此池潭卿自鑿，清泠太液底潛通。,
送劉侍御重使江西,賈島,時當苦熱遠行人，石壁飛泉濺馬身。又到鍾陵知務大，還浮湓浦屬秋新。早程猿叫雲深極，宿館禽驚葉動頻。前者已聞廉使薦，兼言有畫靜邊塵。,
贈圓上人,賈島,誦經千紙得為僧，麈尾持行不拂蠅。古塔月高聞咒水，新壇日午見燒燈。一雙童子澆紅藥，百八真珠貫彩繩。且說近來心裡事，仇讎相對似親朋。,
訪鑑玄師侄,賈島,維摩青石講初休，緣訪親宗到普州。我有軍持憑弟子，岳陽溪裡汲寒流。,
送烏行中石淙別業,賈島,寒水長繩汲，丁泠數滴翻。草通石淙脈，硯帶海潮痕。嶽色何曾遠，蟬聲尚未繁。勞思當此夕，苗稼在西原。,
送路,賈島,別我就蓬蒿，日斜飛伯勞。龍門流水急，嵩嶽片雲高。嘆命無知己，梳頭落白毛。從軍當此去，風起廣陵濤。,
洛陽道中寄弟,賈島,趨走迫流年，慚經此路偏。密雲埋二室，積雪度三川。生類梗萍泛，悲無金石堅。翻鴻有歸翼，極目仰聯翩。,
贈李文通,賈島,營當萬勝岡頭下，誓立千年不朽功。天子手擎新鉞斧，諫官請贈李文通。,
聽樂山人彈易水,賈島,朱絲絃底燕泉急，燕將雲孫白日彈。嬴氏歸山陵已掘，聲聲猶帶發衝冠。,
經蘇秦墓,賈島,沙埋古篆折碑文，六國興亡事系君。今日淒涼無處說，亂山秋盡有寒雲。,
僻居無可上人相訪,賈島,自從居此地，少有事相關。積雨荒鄰圃，秋池照遠山。硯中枯葉落，枕上斷雲閒。野客將禪子，依依偏往還。,
馬嵬,賈島,長川幾處樹青青，孤驛危樓對翠屏。一自上皇惆悵後，至今來往馬蹄腥。,
送鄭長史之嶺南,賈島,雲林頗重疊，岑渚復幽奇。汨水斜陽岸，騷人正則祠。蒼梧多蟋蟀，白露溼江蘺。擢第榮南去，晨昏近九疑。,
送劉式洛中覲省,賈島,晴峰三十六，侍立上春臺。同宿別離恨，共看星月回。野鶯臨苑語，河棹歷江來。便寄相思札，緘封花下開。,
思遊邊友人,賈島,凝愁對孤燭，昨日飲離杯。葉下故人去，天中新雁來。連沙秋草薄，帶雪暮山開。苑北紅塵道，何時見遠回。,
寄朱錫珪,賈島,遠泊與誰同，來從古木中。長江人釣月，曠野火燒風。夢澤吞楚大，閩山厄海叢。此時檣底水，濤起屈原通。,
酬鄠縣李廓少府見寄,賈島,稍憐公事退，復遇夕陽時。北朔霜凝竹，南山水入籬。吟懷滄海侶，空問白雲師。恨不相從去，心惟野鶴知。,
